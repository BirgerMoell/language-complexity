 
 
Additiv tillverkning i metall vid batchproduktion 
Kan additiva tillverkningsmetoder användas vid 
direkttillverkning med metall som bas? 
 
 
 
 
 
 
CHRISTOPHER DAHLGREN 
RASMUS ROLANDSSON 
 
 
 
 
 
MG104X Examensarbete inom Teknik och Management 
 
Stockholm, Sverige 2013 
 
 
 
 
1 
 
Additiv tillverkning i metall vid 
batchproduktion 
 
Kan additiva tillverkningsmetoder användas vid 
direkttillverkning med metall som bas? 
 
av 
 
Christopher Dahlgren 
Rasmus Rolandsson 
 
 
 
MG104X Examensarbete inom Teknik och Management 
 
KTH Industriell teknik och management 
Industriell produktion 
SE-100 44 STOCKHOLM 
 
 
 
2 
Sammanfattning 
Vårt arbete behandlar möjligheterna och hindren för att använda additiva tillverkningsmetoder (AM) 
med metall som bas för direkttillverkning vid batchproduktion. AM tillåter användaren att tillverka 
delar med komplicerade geometrier som är svåra, eller i vissa fall omöjliga, att tillverka för dagens 
konventionella tillverkningstekniker. Dessutom tillåter teknologin tillverkaren att skapa inre strukturer 
i ett material som exempelvis gitter- och bikakestrukturer. Metoderna för AM med metall skiljer sig 
bitvis ganska mycket åt, men grundprincipen är att man bygger upp en modell lager för lager utifrån 
en given digital fil, oftast CAD. Vårt arbete har därför behandlat området utifrån ett i första hand 
tekniskt men även kunskapsmässigt och ekonomiskt perspektiv då dessa har behövts analyseras i 
kombination med varandra för att på ett tillfredställande sätt kunna analysera området. Tyngdpunkten i 
de delar av rapporten som rör tekniska aspekter har framförallt lagts på Powder Bed Fusion-metoder 
av olika slag, då vi har bedömt att dessa tekniker av olika anledningar har varit särskilt intressanta för 
vår frågeställning. Vi har även behandlat bristen på standarder som bedömts ha hindrat utvecklingen 
av AM med metall som bas och den standardiseringsprocess som för närvarande pågår inom ISO på 
området. Jämförelser med konventionella tillverkningsteknikers styrkor och svagheter genomfördes 
också för att få en så god möjlighet att kunna besvara vår frågeställning kring området som möjligt. 
De slutsaster vi kunnat dra av arbetet visar att tekniken har många styrkor gentemot konventionell 
tillverkningsteknik och att utvecklingen på området går fort, men även att tekniken i dagsläget har 
ganska begränsade användningsområden inom produktion, framförallt för små föremål med 
komplicerade geometrier, helst även i små batcher pga. ekonomiska aspekter. Rapporten behandlar 
även områden där teknologin kan tänkas få sitt framtida genomslag snabbast bl.a. som en komponent 
utav ”supply chain management” och som en metod att snabbt kunna börja tillverka en produkt innan 
fullskalig tillverkning, med konventionella metoder, kan påbörjas. 
 
 
 
 
 
 
 
 
 
 
 
 
 
 
3 
Abstract 
Our works purpose has been to analyze the possibilities, the obstacles and liabilities for Additive 
manufacturing (AM) with metal as material for use in direct manufacturing with batch production. 
AM allows the user to manufacture objects with high geometrical complicity, which manufacturability 
may be severely limited, or even impossible, while using traditional manufacturing techniques. AM 
with metal as material also allows the user to manufacture object with internal structures such as 
lattice and honeycomb structures. The use of AM for metal differs a lot depending on which of the 
many technique that is being used, but the main principle is the layer based manufacturing from a 
three dimensional file, usually a CAD-file, is the same for all methods. To be able to analyze the 
subject we have studied it mostly from a technical, but also, economical and knowledge based 
perspective to be able to see the full dimensions of the subject. The focus in the technical parts of our 
work has been on a family of AM methods called Powder Bed Fusion because we found them 
particularly interesting to be able to answer the question which we try to answer with our bachelor 
thesis. We have also discussed the lack of standardization of AM with metal and the standardization 
process that now is in progress. Comparisons with conventional manufacturing techniques main 
strengths and weaknesses was also carried out, to get a more complete answer to the thesis questions 
that we were trying to answer with our work. 
Our conclusions shows that AM with metal as building material currently have limited uses from an 
economical and technical perspective, mainly for small parts with complex geometry despite the many 
advantages that the technology possesses preferably in produced in small batches due to economic 
aspects. The development of AM with metal as building material is rapid however, and therefore there 
are some areas where AM might be deployed on a broad scale. With our work we also examined the 
possibility to use AM as a part of a future supply chain management strategy, and the possibility to use 
AM to quickly be able to start producing products before full scale production, with conventional 
methods can commence. 
 
 
 
 
 
 
 
 
 
 
 
 
 
4 
 
Förord 
Vi vill tacka Klas Boivie för allmän inspiration inom ämnet additiv tillverkning. Hans hjälp med 
begreppsförståelsen och den djupare förståelsen för vad additiv tillverkning har för potentiella 
användningsområden. Tacka Johan Wahren från SIS för bidraget med förklarning av det 
standardarbetet som pågår för additiv tillverkning inom Europa och även för att få bättre förståelse för 
vikten av standarder inom AM-världen. Tacka Isak Elfström på Arcam för hans bidrag till en inblick i 
det pågående utvecklings- och forskningsarbetet för deras tillverkningsmetod med additiv tillverkning. 
Tacka Scania och då särskilt Zeljko Petrovic för att de gav oss möjlighet att se additiv tillverkning i 
produktion även om det var med plast och även för att de gav den konventionella 
tillverkningsindustrins perspektiv på additiv tillverkning. 
Slutligen vill vi även tacka vår handledare Lasse Wingård för den tid han har lagt ner för att handleda 
detta arbete. 
 
Christopher Dahlgren och Rasmus Rolandsson 
Stockholm 2013-05-07 
 
 
 
 
 
 
 
 
 
 
 
5 
Innehåll 
ORDLISTA ......................................................................................................................................................... 6 
1 INLEDNING .................................................................................................................................................... 7 
1.1 BAKGRUND ....................................................................................................................................................... 7 
1.2 SYFTE/FRÅGESTÄLLNING ...................................................................................................................................... 7 
1.3 METOD ............................................................................................................................................................ 8 
1.4 RAPPORTUTFORMNING ....................................................................................................................................... 8 
1.4 AVGRÄNSNINGAR ............................................................................................................................................... 9 
2 ADDITIV TILLVERKNING ................................................................................................................................. 9 
2.1 HISTORIK .......................................................................................................................................................... 9 
2.2 GENERALISERAD ADDITIV TILLVERKNING MED PROCESSKEDJA .................................................................................... 10 
3 TILLVERKNINGSMETODER ........................................................................................................................... 12 
3.1 LASERSINTRING ................................................................................................................................................ 14 
3.2 LASERSMÄLTNING ............................................................................................................................................ 15 
3.3 ELECTRON BEAM MELTING ................................................................................................................................ 16 
3.4 INK-BASERAD DIREKTTILLVERKNING ...................................................................................................................... 18 
4 FÖRUTSÄTTNINGAR FÖR ANVÄNDNING I KONVENTIONELL TILLVERKNINGSINDUSTRI ................................ 19 
4.1 JÄMFÖRELSE MED DEN KONVENTIONELLA CNC-TILLVERKNINGEN ............................................................................... 19 
4.2 STANDARDISERINGSARBETE KRING ADDITIVA TILLVERKNINGSMETODER ........................................................................ 20 
4.3 TILLVERKNINGSHASTIGHETER .............................................................................................................................. 22 
4.4 MATERIAL ...................................................................................................................................................... 23 
4.5 EKONOMI ....................................................................................................................................................... 25 
4.6 ÖVERVAKNING AV PROCESSER OCH KVALITETSSÄKRING ............................................................................................ 26 
4.7 AM OCH MILJÖPÅVERKAN ................................................................................................................................. 27 
5 NÄR ÄR ADDITIV TILLVERKNING EN LÄMPLIG METOD FÖR TILLVERKNING? ................................................ 27 
5.1 DESIGN FÖR ADDITIV TILLVERKNING ..................................................................................................................... 27 
5.2 ETT SAMARBETE MELLAN ADDITIV TILLVERKNING OCH KONVENTIONELLA TILLVERKNINGSMETODER ................................... 29 
5.3 AM SOM SERVICE ............................................................................................................................................ 30 
6 ANALYS ....................................................................................................................................................... 30 
6.1 VAD HINDRAR ANVÄNDNING AV ADDITIV TILLVERKNING VID BATCHPRODUKTION? ......................................................... 30 
6.2 TÄNKBARA OMRÅDEN FÖR AM ........................................................................................................................... 32 
7 SLUTSATSER ................................................................................................................................................ 34 
7.1 REFLEKTIONER KRING VÅRT ARBETE...................................................................................................................... 35 
7.2 FORTSATT ARBETE ............................................................................................................................................ 35 
8 REFERENSER ................................................................................................................................................ 37 
9 BILAGOR ...................................................................................................................................................... 39 
9.1 BILAGA 1 - KOSTNAD FÖR ATT TILLVERKA EN DEL MED SELECTIVE LASER MELTING RESPEKTIVE MED PRESSGJUTNING ........... 39 
 
 
 
 
 
6 
Ordlista  
AM - Förkortning för additiv tillverkning. Kommer av engelskans ”Additive Manufacturing” 
AMF - Additive Manufacturing File format. Ett filformat som tillåter användaren att utnyttja de 
fördelar som finns med additiv tillverkning, exempelvis inre strukturer. Substitut till STL. 
ASTM - American Society for Testing and Materials. Amerikansk standardiseringsorganisation. 
CEN - Comité Européen de Normalisation. En europeisk standardiseringsorganisation med koppling 
till EU-kommissionen. 
DFM - Design For Manufacturing. Dagens rådande paradigm för design och konstruktion. 
Direkttillverkning - Syftar till teknologi som kan skapa två- eller tre-dimensionella strukturer på en 
yta utan formbestämande hjälpmedel. Detta står i kontrast till indirekt tillverkning där man ofta gjuter 
den del som skall tillverkas i en form. 
 
EBM - Electron Beam Melting. En ”powder bed fusion”-metod som bygger på användandet av en 
elektronstråle som energikälla. 
FEM - Finita elementmetoden. En numerisk metod för lösandet av partiella differentialekvationer. 
Används i rapportens sammanhang för hållfasthetsberäkningar med hjälp av dator. 
Fly-to-buy - Kvoten mellan inköpt råmaterialet för en produkt och mängden material som hamnar i 
slutprodukten. Vanligt mått inom flygindustrin. 
HIP- Het Isostatisk Pressning. Tillverkningsprocess som används för att minska mängden porositeter 
och öka densiteten hos ett material av metall. 
  
ISO - Internationella standardiseringsorganisationen (av franskans ”Organisation internationale de 
normalisation”). Internationell standardiseringsorganisation. 
PBF - Powder Bed Fusion. Samlingsnamn för ett flertal olika AM-metoder som har användandet av 
en fokuserad energikälla på en pulverbädd gemensam. 
Reologi - Vetenskapen om vätskors och fasta materials tidsberoende deformationsegenskaper. 
SIS - Standardiseringskommissionen I Sverige. Svensk, icke vinstdrivande organisation för 
standardisering. 
 
SLM - Selective laser melting. Företagspatenterad ”powder bed fusion”-metod med laser som 
energikälla för att smälta materialet. 
 
SLS - Selective laser sintering. Företagspatenterad ”powder bed fusion”-metod med laser som 
energikälla för att sintra materialet. 
 
STL - Filformat som kan beskriva ett objekt som kan tillverkas av AM med hjälp av triangulering. 
Namnet kommer sig av StereoLithografi, en av de tidigaste AM-metoderna. 
 
Ti-6Al-4V - Står för att det är en titanlegering med 6 % aluminium och 4 % vanadin. Denna 
titanlegering har bra förutsättningar inom användningsområdena för medicinska implantat, 
lättviktskonstruktioner och fordonsindustrin. Frekvent använd inom flygplansindustrin.  
 
 
 
7 
1 Inledning 
1.1 Bakgrund  
Additiv tillverkning är en samling av metoder som möjliggör framtagning av produkter från en digital 
(CAD) modell, metoderna bygger upp modeller genom att lägga till material lager för lager. Det finns 
inget standardiserat samlingsnamn för metoderna i Europa, därför kommer vi använda den 
amerikanska standardiseringen för det, Additive Manufacturing (AM).  Konsultfirman Wohlers 
Associates skriver i sin årliga översikt över utvecklingen för AM att metoderna länge haft svårt att slå 
igenom på marknaden, men bara under de senaste 12-18 månaderna har många framsteg gjorts inom 
AM-teknologin. AM ses nu som seriös tillverkningsmetod, och även om många företag fortfarande är 
skeptiska till metoden så har många företag börjat använda metoden för tillverkning (Wohlers et al. 
2012, s.250).  
Plast har väldigt lågt förädlingsvärde och är det material som har varit och är vanligast för additiv 
tillverkning i produktion, vanligen till prototyper. Forskningen finns, och metoderna har utvecklats för 
att skapa detaljer i metall, med direkttillverkning, det vill säga utan några formbestämande hjälpmedel. 
Det är praktiskt möjligt att ta fram produkter med konstruktioner som är omöjliga ur konventionellt 
tillverkningsperspektiv. Trots möjligheterna med AM så är det långt ifrån många företag som ens 
försökt att tillämpa tekniken för sina produkter i metall. Varför den praktiska implementeringen av 
AM i större skala inte exsisterar har varit drivkraften bakom vårt arbete. 
Vi kommer i det här arbetet försöka redogöra för vad som hindrar AM från att bli en populär 
tillverkningsmetod med metall som bas. Tillverkningen som finns i dag är väldigt begränsad och det 
som tillverkas är nästan alltid en eller några få produkter. Det finns mycket som gör att AM-metoderna 
lämpar sig att producera begränsade omgångar av produkter. Det är bland annat möjligt att tillverka 
flera produkter samtidigt, till en batch av produkter, vi kommer i försättningen använda 
batchproduktion för att beskriva detta. 
1.2 Syfte/frågeställning 
Syftet med vår rapport har främst varit att fastställa huruvida additiva tillverkningsmetoder för 
direkttillverkning i metall används/kan användas inom industrin vid batchproduktion och vilka 
faktorer som i sådana fall påverkar i vilken grad detta sker. Detta innebär att en stor del av syftet för 
vår rapport har varit att identifiera och analysera de styrkor och svagheter som additiva 
tillverkningsmetoder för metall har utifrån flera olika perspektiv, främst av teknisk, men även av 
ekonomisk, miljömässig och kunskapsbaserad art. 
Den huvudsakliga frågeställningen som vi därför har försökt att bevara är: 
Är additiva tillverkningsmetoder en praktiskt användbar teknik vid batchproduktion 
med metall som bas vid direkttillverkning? 
För att besvara denna huvudfråga valde vi att ställa upp ett andra underfrågor: 
Vid vilka tillfällen? 
För vilka tillverkningsmetoder? 
För vilka material? 
Finns det en tillräcklig kunskap för att utnyttja tekniken? 
 
 
8 
1.3 Metod 
Vi insåg tidigt i arbetet att djupförståelse för tekniken var nödvändig. Tekniken har en rad av metoder 
som skiljer sig åt så pass mycket att en avgränsning är lämplig. Valet av vilken additiv 
tillverkningsmetod var avgörande eftersom vi valt att fokusera på metall. Många metoder är inte 
avsedda för metall eller till och med tekniskt omöjliga att tillverka metallprodukter med. Tillverkning i 
metall med additiv teknik är en metod som är både dyr och än så länge relativt ovanlig, och matchade 
dessutom inte det upplägg vi valde så därför valde vi att inte göra några helt egna fallstudier hos 
företag med additiv tillverkning i metall. Vi valde istället att fokusera arbetet som en litteraturstudie 
med intervjuer för att kunna analysera praktiken utifrån forskningen, systemtillverkarna och 
tillverkningsindustrin.  
Senare i arbetet kom den djupa förståelsen för tekniken att visa sig vara än viktigare än vad vi trodde 
från början. Efter vi kommit i kontakt med experter inom området insåg vi att området med avseende 
på begrepp och metoder var mer komplicerat än vad vi från början trott. Det var övergripande 
begreppsförvirring på området som till och med experterna själva höll med om, ämnet saknar bitvis 
standarder. Med stöd från experterna lyckades vi göra en avgränsning på en grupp av metoder, Powder 
Bed Fusion (PBF), som kan anses var mest lämpad för tillverkning i metall. 
Intresset för att hitta företag som använder additiv tillverkning i metall för produktion har varit stort. 
Dock insåg vi efter stor ansträngning att det inte skulle gå att komma i kontakt med dem, det var 
alldeles för stor avsaknad på metoderna med metall som bas, speciellt i Sverige. Vi valde istället att 
fokusera mer på vad bristen av tekniken i allmänhet berodde på, vilket också visade sig svårare än vad 
vi först trott, då många företag avstod från att vilja samarbeta och genomföra intervjuer eller 
studiebesök. Detta fick oss att bli ännu mer intresserade trots att det naturligt kändes som en stor 
motgång att inte få användarnas perspektiv. Vi fortsatte att bygga förståelse för ämnet med hjälp av 
vetenskapliga artiklar och experterna på området och det tillhörande standardarbetet om additiv 
tillverkning.  
1.4 Rapportutformning 
Rapportens inledande kapitel (se kap 2) är medvetet generellt beskrivande och utformat med hjälp av 
mer översiktliga teorier för att ge läseraren en mera lättsmält inledning, och viss förståelse för AMs 
olika processer. Sedan kommer en djupare beskrivning av de mer intressanta metoderna med avseende 
på vårt syfte (se kap 3). Vi valde sedan att redogöra för förutsättningarna för AM (se kap 4) med de 
aspekter som vi anser är mest intressanta med metall som bas vid direkttillverkning, här tas både 
fördelar och nackdelar med AM upp. Dessa aspekter är de som är intressanta att förstå och optimera 
med avseende på utvecklingen av AM enligt vår uppfattning. Även om de viktigaste aspekterna skulle 
utvecklas så kommer inte AM alltid att vara en lämplig metod och inte att kunna ersätta 
konventionella metoder för tillverkning. Därför redogör vi för det enligt oss mest intressanta områdena 
för en större utbredning och implementering av AM inom en snar framtid (se kap 6).  
Rapportens innehåll bygger förutom litteraturstudier på fem olika intervjuer med fyra olika personer, 
intervjuerna har varit semistrukturerade för att försöka få opåverkade åsikter från de intervjuade: 
1. Klas Boivie, Expert som har doktorerat på området och för närvarande är anställd vid det 
norska forskningsinstitutet SINTEF. Sitter som ordförande i den svenska ISO-arbetsgrupper 
som jobbar med terminologin på området (se kap 4.2). 
2. Johan Wahren. Anställd projektledare på SIS. Sitter med i tre av de fyra arbetsgrupperna som 
rör standardiseringen av AM, och är sekreterare i den som rör terminologi (se kap 4.2). Vi 
genomförde en uppföljande intervju med Wahren för att förtydliga vissa områden. 
 
 
9 
3. Isak Elfström. Vice president R&D på Arcam. 
4. Zeljko Petrovic. arbetar med AM på Scania inom Mekaniska Verkstaden, sitter med i den 
svenska ISO-arbetsgrupp som rör terminologi. 
Utöver de direkta intervjutillfällena har vi också haft epostkontakt med vissa av de intervjuade 
personerna för att förtydliga eller få hjälp med funderingar under arbetets gång. 
1.4 Avgränsningar 
Vi har under arbetes gång tvingats att genomföra ett flertal avgränsningar, dels för att inte fastna i 
frågor om tekniska detaljer och dels för att inte behandla frågor där vi saknar den kunskap som behövs 
för att tillgodogöra oss den tekniska information som behövs, men framförallt för att hålla rapportens 
omfång någorlunda inom de i förväg givna ramarna.  
Det vi har valt att fokusera på är klassisk tillverkande industri. Detta leder bland annat till att vi till 
stora delar valt att bortse ifrån den medicinska industri som tillverkar ortopedi- och dentalproteser med 
hjälp av metall, en metod som redan idag används i kommersiell skala. Denna bransch valdes bort på 
grund av de stora egenheter och skillnader som branschen uppvisar jämfört med den typ av mer 
klassisk tillverkningsindustri som vi har försökt att titta på i denna rapport.  
Vi har dessutom valt att fokusera mer på tillverkningsmetoder i metall som basers på Powder Bed 
Fusion-teknologin, PBF. Vi har valt att ta upp andra metoder också, t.ex. ink-jet, men fokus har inte 
hamnat här då dessa tekniker dels inte alls verkat vara lika vanligt förekommande som alternativ till 
konventionella tillverkningsmetoder som teknikerna inom PBF kan anses vara. 
I första hand rör vår rapport Sverige men många av de texter som förekommer i rapporten kan till stor 
del anses ha tillämpningar både i Europa och mer globalt.  
2 Additiv tillverkning 
2.1 Historik 
Det finns många sätt att observera den historiska utvecklingen av AM på, vi kommer utgå ifrån ett 
perspektiv med fokus på den kommersiella historiken. Additiv tillverknings ursprung eller grundare är 
svåra att säkerhetsställa. Det fanns aktivitet som var liknande med det vi definierar som AM idag 
under åren 1950-1960 och även tidigare i vissas ögon, detta är lite av en definitionsfråga. Det var dock 
inte förrän den teknologi som behövdes ifrån till exempel datorerna, faktiskt kom ikapp det som ville 
göras med AM som utvecklingen verkligen tog fart under 1980-talet. Ett antal patent blev parallellt 
utfärdade år 1984 bland annat i Japan, Frankrike och USA, där alla patenten beskrev en likartad 
tillverkningsmetod med 3D-objekt som selektivt skulle tillverkas genom att addera material lager för 
lager. (Gibson et al. 2010, s.34-35) 
Under året 1986 påvisade Charles Hull att hans metod kunde bli verklighet och patenterade metoden 
stereolitografi och grundade det första kommersiella företaget 3D Systems med teknik inom additiv 
tillverkning. Under den här tiden fanns inga billiga lösningar för att ta fram konceptmodeller utan det 
tog månader och var kostnadsintensivt. Trots att de som konstruerade och utvecklade produkterna 
använde datorhjälp fanns inget system för att hantera den elektroniska överföringen mellan 
utvecklingen av produkten och den faktiska tillverkningen. Det var här för att råda bot på 
”handskakningen” mellan CAD-programmet och tillverkningssystemet som Charles Hull med 3D 
System utvecklade STL-formatet som används än idag. (3dsystems 2013)  
 
 
10 
År 1986 patenterade också DTM sin metod med Selective Laser Sintering (SLS) processen som 
fortfarande finns kvar som ett kommersiellt företag än idag. År 1989 tog Scott Crump patent för Fused 
Deposition Modeling (FDM) processen och grundade företaget Stratasys. Samma år patenterade en 
grupp från MIT 3D printing som process. MIT valde att inte grunda något företag utan de licenserade 
sin 3DP-teknologi till ett antal andra företag. Det kändaste i dagens läge är Zcorp som huvudsakligen 
fokuserar på att utveckla lågkostnadstekniker så som Ink-jet. (Gibson et al. 2010, s.34-35) 
Under året 1993 lämnades en ansökan in för ett patent på en metod som skulle smälta elektriskt 
ledande pulver, lager för lager, med en elektronstråle, för att tillverka tre-dimensionella kroppar. 
Utvecklingsarbetet gjordes i samarbete med Chalmers tekniska högskola. Året 1997 grundades Arcam 
AB för att fortsätta utveckla och börja marknadsföra sitt tidigare patent. År 2002 lanserade de sin 
första modell redo för produktion och några år senare kom Arcam att bli allmänt kända, speciellt inom 
ortopedin där de börjat tillverka bland annat höftimplantat. (Arcam 2013) 
2.2 Generaliserad Additiv tillverkning med processkedja 
All produktframtagning som involverar additiv tillverkning kräver att operatören hanterar några 
generella arbetsmoment. Gibson delar in produktframtagningen för en produkt tillverkad med AM i 
åtta generella steg (Gibson et al. 2010, s.41): 
 
1. Produktutveckling och CAD 
2. Konvertering till standardformat 
3. Manipulering och överföring av standardfilen till AM-maskinen 
4. Maskinkonfigurering  
5. Uppbyggnad 
6. Produkten avlägsnas 
7. Efterbehandling 
8. Användbar produkt 
 
Det finns variationer i processtegen beroende på metod och teknik som används och viss variation på 
grund av utformningen av produkten. Några steg kan komma att vara mer invecklade för en metod, 
medan de är triviala för andra metoder. Nedanstående beskrivning av stegen i en generaliserad 
processkedja av AM är inspirerat av (Gibson et al. 2010, s.42-46).  
 
Steg 1: Produktutveckling och CAD 
 
Första steget för all produktutveckling är att bestämma sig för utseendet och tillhörande funktion för 
produkten. Eftersom additiv tillverkning ska användas är det en förutsättning att modellen för 
produkten beskrivs i en digital (CAD) modell. Vänder man på det skulle inte additiv tillverkning 
existera om inte 3D-modellering var möjlig. Det var efter att vi lärt oss att skapa solida modeller med 
hjälp av en dator som vi kunde utveckla teknologier för att återskapa dessa.  
 
Generellt måste en additiv tillverkningsprocess börja med att en modell skapas i ett 3D CAD program. 
De flesta CAD-program skapar en solidmodell men i ett tidigare stadie hade man stora problem här då 
programmen hade problem att skapa helt enhetligt solida modeller. Det kunde sedan ledde till helt 
oförutsägbara resultat när AM-maskinen återskapar modellen. Detta är dock något som i dagens läge 
sällan skapar problem då utvecklingen har lett till att man säkerhetsställer och kontrollerar eventuella 
diskontinuiteter för att mjukvarumässigt rätta till dessa.  
 
 
 
11 
Ofta används FEM-analys (Finita Elementmetoden) när man utformar ett föremål för additiv 
tillverkning för att undersöka var i materialet som det finns höga spänningar och tillföra material till 
dessa områden och vice versa (Vayre et al. 2012). Detta gör att man kan formge produkter som är 
optimerade efter funktion och vikt. För mer om fokus på design för AM, se kapitel 5.1. 
Steg 2: Konvertering till Standardformat 
 
Nästan all additiv tillverkningsteknologi använder STL-format. Förkortningen kommer från 
stereolitografi som egentligen är en patenterad metod. STL-filer är kommersiellt ett enkelt sett att 
beskriva CAD modeller med avseende på dess geometri. Konverteringen avlägsnar modellhistorian 
och tillhörande data och approximerar modellens yta med ett triangulärt mönster. Storleken på de 
enskilda trianglarna går oftast att anpassa för att de inte ska vara större än AM-maskinens upplösning.  
 
Själva konverteringen till STL-formatet är för de flesta CAD-system automatisk och en process där 
man har utvecklat program som är utformade för att upptäcka fel och rätta till dessa. Här är det vanligt 
att icke solida modeller upptäcks.   
 
AMF (Additive Manufacturing File) är ett nytt standardformat som är specificerat i de amerikanska 
standarderna, utfärdade av ASTM. Formatet är ett alternativ till STL-formatet som har använts för att 
överföra 3D modellers data till AM-system sedan 1987. AMF är baserat på XML som är ett öppet 
standardmärkspråk och till skillnad från STL hanterar AMF-formatets enheter, färger, textur, 
kurvformade trianglar, gitterstruktur, varierande sammansättning och struktur. En AMF-fil är 
dessutom hälften så stor som en komprimerad STL-fil. (Wohlers et al. 2012, s.258) 
Steg 3: Manipulering och överföring av standardfilen till AM-maskinen 
 
Med en färdig STL-fil vore det idealiskt att bara kunna starta maskinen och skapa sin produkt. 
Normalt krävs det dock en rad operationer innan så är fallet. Vanligen har AM-maskinen ett pre-
process-program som ger användaren möjlighet att anpassa modellens position och orientering för att 
effektivisera uppbyggnadsfasen. Det är ofta förekommande att man tillverkar många modeller 
samtidigt, antigen en kopia av samma modell, eller helt unika modeller. Dock krävs det oftast en STL-
fil för varje modell även om det är en kopia. I vissa fall, exempel om modellen är för stor kan man 
genom en segmenteringsfunktion manipulera STL-filen, detta kan även utnyttjas för att lägga ihop 
STL-filer och skapa sammansatta modeller. 
 
Steg 4: Maskinkonfigurering 
Alla AM-maskiner kommer kräva val av några parametrar - det kan vara material- eller 
kvalitetsrelaterade inställningar. Vissa maskiner är anpassade för exempel ett material och en enhetlig 
skikttjocklek vid uppbyggnaden, något som gör inställningarna mindre komplicerade, dock ändras 
vanligen alltid någon parameter då man oftast inte tillverkar samma typ av produkter och har olika 
krav på kvalitet och tillverkningshastighet. Det här steget kräver förståelse för processens helhet då 
maskinen fortfarande kan skapa en produkt även om den har felaktiga eller olämpliga parametrar, 
något som skulle kunna medföra oönskade egenskaper. 
 
 
 
 
 
12 
Steg 5: Uppbyggnad 
Uppbyggnadsfasen är till skillnad från föregående steg helt datorstyrd och automatiserad, och kräver 
normalt sett inte några manuella justeringar under processen. Här bygger AM-maskinen upp modellen 
genom att lager för lager addera material. Här är metoden väldigt avgörande med avseende på hur 
procesen går till. Skikttjockleken kommer alltid vara en viktig parameter med avseende på produktens 
slutresultat. Normalt ligger den runt 0,1 millimeter, men den varierar med vilka produkter som skapas 
och vilken hastighet som vill uppnås.  Processen upprepas genom att maskinen vanligen har en 
höjdreglerad plattform som succesivt sänks ned för att bygga ett nytt materiallager. 
Steg 6: Produkten avlägsnas 
Här kan produkten vara allt från klar för användning till en grov porös modell av produkten, beroende 
på vilken teknik som används. Generellt krävs dock alltid en viss (manuell) ytbearbetning för att 
uppnå ett önskvärt resultat. Beroende på produktens utformning kan det ha krävts stödmaterial som 
också har byggts upp med additiv tillverkning. Produkten kommer dock alltid behöva avlägsnas från 
maskinens byggplatta, det sker vanligen manuellt. Hur slutprodukten tas bort kommer påverka 
resultatet beroende på hur den avlägsnas, vilket bör beaktas i utformandet speciellt med avseende på 
stödstrukturen till produkten. Det kommer alltid behövas en rengöringsfas här, eller initialt inför, nästa 
produkt då det alltid blir materialspill. Rengöringen är väldigt metodberoende, när en laser används i 
kombination med ett materialpulver så är rengöringen väldigt viktig för att inte påverka den känsliga 
laserutrustningen, eller få ett sämre byggresultat på grund av gammalt materialpulver. 
 
Steg 7: Efterbehandling 
Efterbehandlingen är väldigt beroende av vilken teknik som används och vad produkten har för 
funktion. Ofta krävs en värmebehandling för att stärka de materiella egenskaperna. Vanligen används 
en metod som heter ”Het Isostatisk Pressning” (HIP). HIP är en metod som använder en gas under 
högt tryck, ofta argon, till att förbättra ytan på produkter och minska eventuella porositeter i 
materialet, behandlingen sker vanligen under förhöjd temperatur. Kan även beroende på vilken teknik 
som använts krävas legering med andra material för att uppnå en högre densitet. Normalt krävs alltid 
en förfining av ytan med en bearbetande metod.  
 
Steg 8: Användbar produkt 
Produkten är nu färdig för användning. Det är lämpligt att tillägga att trots att produkten är tillverkad i 
liknande material som traditionella tillverkningsmetoder använder, kommer slutprodukten inte att 
kunna garantera samma materialstandard. Det krävs övervakning vid tillverkningsprocessen för att 
kunna garantera att inte luftinneslutningar, otillräcklig smältning eller inbyggda spänningar finns samt 
att materialkristallerna är optimalt placerade i förhållande till varandra för att kunna garantera en 
specificerad hållfasthet, se kapitel 4.6.  
3 Tillverkningsmetoder  
Det finns fyra ledande företag i Europa för laserbaserade system för direkttillverkning: EOS GmbH 
(Tyskland), MTT Technologies Ltd (England), Concept Laser GmbH (Tyskland), och Phenix System 
(Frankrike) (Gibson et al. 2010, s.123). Företaget Arcam har en unik metod med elektronstråleteknik, 
därmed har de en egen nisch inom AM-området, men den är minst lika intressant för utvecklingen av 
tillverkande tekniker med metall som bas. Namnen på metoderna som företagen använder varierar och 
 
 
13 
är ofta varumärkesskyddade. Europa har i dagens läge inga framtagna standarder med avseende på 
termer och processer inom additiv tillverkning utan detta är ett projekt som är under arbete. Däremot 
har ASTM i USA tagit fram amerikanska standardnamn för de vanligaste AM-metoderna, vilka vi 
kommer utgå ifrån i denna rapport (se kapitel 4.2). Vi kommer vidare bara att behandla de metoder 
som är mest intressanta för tillverkning av metallprodukter men bland dessa även kort nämna några av 
dem mindre intressanta metoderna. 
 
De mest intressanta utifrån vårt syfte och utifrån de amerikanska standarderna är (Wohlers et al. 2012, 
s.68): 
 
 
Powder Bed Fusion - Additiv tillverkningsprocess som använder energi i form av värme för 
att smälta utvalda delar av en pulverbädd lager för lager. Den tillförda energin alstras av en 
laserstråle eller en elektronstråle. Hit hör lasersintring, Selective Laser Sintering, Selective 
Laser Melting, Direct Metal Laser Sintering och Electron Beam Melting. (Wohlers et al. 2012, 
s.73) 
 
 
Material Jetting - Additiv tillverkningsprocess som använder droppar av byggmaterial som 
selektivt droppas ut föra bygga upp en modell. Vi kommer beskriva metoden kort i kapitel 3.4 
då den kan komma att bli intressant för AM utvecklingen inom en snar framtid. Dock har den i 
dagens läge vissa tekniska begränsningar som gör den mindre intressant med vårt syfte. 
 
Dem sista två metoderna som är standardiserade i USA kommer vi inte att behandla vidare i rapporten, 
då vi inte anser att de är mest lämpade med vårt syfte, vi avgränsar oss alltså och har valt att här enbart 
nämna metoderna: 
  
 
Binder Jetting - Additiv tillverkningsprocess som använder flytande bindemedel för att binda 
materialpulver i en pulverbädd till önskad form. 
 
 
Direct Energy Deposition - Additiv tillverkningsprocess som använder fokuserad 
värmeenergi, oftast från en laser för att smälta materialet samtidigt som materialet läggs på 
plats. 
 
Sammantaget kommer vi i vår rapport att lägga nästan all vikt på Powder Bed Fusion (PBF) med 
lasersintring, lasersmältning och elektronstrålemetoden. Detta dels för att det är dem mest populära 
metoderna för att framställa produkter med metall som bas och dels för att det flesta vetenskapliga 
artiklarna syftar till de här teknikerna.  
 
De metoder som bygger på den här tekniken har alla några gemensamma moment. De har alltid en 
eller flera värmekällor för att få fusion mellan pulverpartiklarna, en tekniklösning för att kontrollera 
smältprocessen och dess bearbetning lager för lager, oftast en laser, samt ett system för att bereda 
pulverbädden när ett nytt lager är redo att behandlas. Tekniken bygger på att behandla en pulverbädd 
av pulveriserat material med hjälp av energitillförsel oftast en laser, för att sedan manipulera dess 
materialstruktur med olika metoder för att få ett solidmaterial med en önskad form (se figur 1 för ett 
exempel på en PBF-maskin). Grundmetoden att använda en pulverbädd som bearbetas lager för lager 
med en extern värmkälla var även av de första kommersiella additiva tillverkningsmetoderna. (Gibson 
et al. 2010, s.103) 
 
 
 
14 
Figur 1. Schematisk bild för PBF-metoder(Zhou et al. 2012), i det här exemplet är systemet gjort för lasersintring: 
pulverpartiklarna levereras till pulverbädden för sammansättning med hjälp av lasern för att forma en produkt lager för 
lager. 
Både polymer- och metallmaterial kan användas med PBF-processer. För polymerer kan det material 
som inte smälts användas som support för att ge stöd för själva modellen, vilket leder till att några 
ytterligare stöd för modellen sällan behövs. Däremot när metallprodukter ska tillverkas behövs 
generellt ett externt stöd för att fixera produkten mot bottenplattan. Den stora skillnaden mellan 
metoderna beroende på materialvalet beror på att metall som bas kräver en mycket högre 
smälttemperatur. Om extrafixturer inte används kan den höga temperaturen leda till vridningar och 
spänningar i slutprodukten. (Wohlers et al. 2012, s.73-74) 
Generellt ger laserbaserade system en bättre ytfinish i jämförelse med system som använder en 
elektronstråle. Elektronstrålesystemet är dock generellt snabbare, men dyrare än lasersystemen (Boivie 
2013) man får också lägre materialspänningar med en elektronstråle, vilket kan göra att stöd för 
produkten under processen inte behövs i samma utsträckning. (Wohlers et al. 2012, s.73-74) 
Powder Bed Fusion-maskiner är mycket dyra jämfört med de flesta maskiner för andra AM-metoder, 
speciellt maskinerna som är anpassade för tillverkning av metallprodukter. Dagens marknadspriser 
varierar med storlek och tillverkare vanligen från några 100,000 dollar upp till någon miljon dollar. 
(Wohlers et al. 2012, s.73-74) 
3.1 Lasersintring 
Läsaren bör börja med att notera att på grund av avsaknad av standardtermer, finns det inget i standard 
fastställt svenskt samlingsnamn för lasersintringsmetoderna. Därför har vi valt att generellt kalla 
metoderna som grundar sig på sintring med laser för lasersintring. De flesta vetenskapliga artiklar och 
den tillhörande forskningen utgår ifrån det amerikanska begreppet Selective Laser Sintring (SLS) 
därför kommer den här delen till stora delar vara baserat på det.   
 
En av de vanligaste och tidigaste metoderna tillhörande gruppen för Powder Bed Fusion (PBF) är SLS. 
Metoden var först och främst utvecklad för att snabbt kunna ta fram prototyper i plast genom att 
använda punktvis laserscanningsteknik. Utvecklingen tog snabbt fart och metoden spred sig över hela 
världen, bland annat blev den populär för att den hade fått ett brett användningsområde då den kunde 
användas för metaller, kompositer och keramer.   
 
 
15 
Uppbyggnadsprocessen följer lager-på-lagerprincipen i en sluten kammare fylld av en skyddsgas, ofta 
kväve, för att minimera oxidationen av materialpulvret. Pulverbädden är uppvärmd precis under 
materialets smälttemperatur både med värmekällor över pulverbädden och genom att förvärma pulvret 
i pulverbehållaren. Det är av stort intresse att hålla den här temperaturen så nära detta optimala värde 
som möjligt, för att minimera effektkravet på lasern så att det krävs mindre energi för 
sammansättningen av materialpulvrets partiklar med lasern (Gibson et al. 2010, s.103). Temperaturen 
måste alltså vara tillräckligt låg för att inte smälta materialet, det vill säga temperaturen måste hållas 
under materialets smältpunkt. Det är samtidigt av intresse att ha temperaturen så hög som möjligt då 
processen är diffusionsbaserad, eftersom partiklarna sammanfogas snabbare med ökad temperatur. 
Därför måste man ta hänsyn till båda dessa faktorer för att hitta den optimala temperaturen. 
Sammanfogningen kan ske både mellan partiklar och inom partiklar, så porösiteten minskar. Enkelt 
sett så kommer den drivande kraften för sintring från minskningen av ytenergin, då sintring alltid ger 
en ytminskning, när partiklar sammanfogas med hjälp av värme. För att uppnå så låg porositet som 
möjligt måste därmed sintringen pågå under lång tid eller med hög temperatur (Gibson et al. 2010, 
s.105).  
 
Laserstrålen riktas sedan direkt mot pulverbädden och flyttas genom att använda en galvanometer 
(speglar monterade på motorer för att kunna ändra vinkeln), den alstrade värmen används för att skära 
igenom materialet och på så sätt skapa den önskade formen. Omkringliggande obundet pulver 
utnyttjas som support för efterkommande lager under hela processen. Byggplattformen sänks och ett 
nytt lager sprids ut ofta med en skikttjocklek runt 0,1 millimeter. (Gibson et al. 2010, s.104) 
Efter att modellen är färdiguppbyggd måste en långsam nedkylning ske för att uppnå en tillräckligt låg 
modelltemperatur, dels för att modellen ska kunna hanteras men också för att ens kunna utsättas för 
omgivningens tryck och temperatur, då den annars riskerar att vrida sig på grund av ojämn 
värmeutbredning som leder till sammandragningar i materialet. Materialet kan också riskera att brytas 
ned vid kontakt med syre vid för snabba värmeväxlingar. Detta är en process som är väldigt 
tidskrävande.   
Vid sintring är maskinens uppvärmnings- och nedkylningstid viktiga steg under uppbyggnaden. Det är 
moment som inte använder systemet för tillverkning och därmed är det önskvärt att minimera dessa. 
Det leder också till att större produkter inte tar proportionellt längre tid att tillverka jämförelse med 
mindre produkter. Ofta är det därmed mer fördelaktigt att tillverka relativt stora produkter eller flera 
samtidigt (Gibson et al. 2010, s.328). Det är naturligt att dessa faser är intressanta för tillverkarna att 
optimera och vissa maskiner har system för att kunna effektivisera detta. Det är vanligt att man har 
utbytbara kammare till maskinen som kan tas ur maskinen och förvärmas innan de kommer in i 
maskinen och svalna utanför maskinen vilket gör maskinen mer produktionseffektiv (Boivie 2013). 
3.2 Lasersmältning 
Läsaren bör börja med att notera att på grund av avsaknad på standardtermer finns det inget svenskt 
samlingsnamn för smältande lasermetoder. Därför vi har valt att generellt kalla metoderna som 
grundar sig på smältning med laser för lasersmältning. De flesta vetenskapliga artiklar och den 
tillhörande forskningen utgår ifrån det amerikanska begreppet Selective Laser Melting (SLM) därför 
kommer stora delar av det här avsnittet vara baserat på det.   
 
När standardmetallpulver används för fullständig lasersmältning möjliggörs tillverkning av 
slutprodukter med en täthet på nära 100 %. Det är något som medför att produkterna får mekaniska 
 
 
16 
egenskaper som matchar och i många fall slår de konventionella tillverkningsmetoderna. 
(Schleifenbaum et al. 2010) 
I dagens läge använder de flesta laserbaserade maskiner en fiberlaser för att smälta materialpulvret 
istället för en gaslaser (CO2-laser). Det var en viktig utveckling för lasersystemen och en förutsättning 
i utvecklingen för att smälta metallpulver, då fiberlasern absorberas mycket bättre av metallpulvret. 
Innan fiberlasern kom i bruk var det populärt att använda en fastämneslaser (Nd:YAG laser), i 
lasersystemen. Den stora fördelen med fiberlasern är att den har högre verkningsgrad än både 
fastämneslasern och gaslasern, tack vare att konstruktionen genererar mindre värme. Fiberlasern har 
också en jämnare kvalitet på själva laserstrålen som ger bättre precision. Generellt är 
fiberlasersystemen både billigare att köpa och underhålla vilket också är en stor fördel. (Gibson et al. 
2010, s.124) 
 
Efter själva lasern är det optiken som möjliggör för laserns scanningsförmåga det vill säga förmåga att 
röra sig över materialbädden det viktigaste i ett lasersmältsystem. Lasern kan typiskt röra sig med en 
hastighet på 15 m/s vilket ställer mycket höga krav på spegeln som används för att rikta laserstrålen. 
Den måste kunna röra sig mycket snabbt men även vara noggrann och pålitlig. Innan lasern träffar 
pulverbädden är de önskvärt att strålen är rund och har en strålhastighet som är proportionell mot 
vinkelhastigheten av spegeln för riktningen av strålen. Detta görs med en lins efter speglingen av 
strålen som oftast har ett antireflektionsskydd för att skydda systemet mot eventuella laserreflektioner 
som annars kan skada systemet. Linserna som vanligen används idag begränsas till viss del av deras 
konstruktion, då det förekommer störningar av strålen, vilket medför att linsen ändrar temperatur vid 
en effekt runt 300 Watt och på så sätt blir den laserintensitet man kan använda begränsad. För att 
motverka detta har ett nytt system utvecklats som tillåter fokallängden av linsen att varieras vilket ger 
stöd för lasrar med effekter upptill 1000 Watt utan några påvisade negativa effekter.  
 
Den senaste tekniken för utvecklingen av lasersystemet med avseende på optiken har ett nytt system, 
utvecklat för att slippa överlappa lasersmältan i samma utsträckning som vanligen behövs för att 
uppnå en fullständig smältning av materialet. Den nya tekniken har medfört en jämnare laserintensitet 
i hela laserpunkten, något som länge har varit ett problem, då laserintensitet annars avtar med 
avståndet från lasercentrum. Med den senaste tekniken fås alltså en nära likställd intensitet över hela 
profilen. Sammanfattningsvis så finns teknik för att skapa mer optimerade system men det är 
tidskrävande att kombinera system för att få dem att samverka optimalt. (Mtadditiv 2013) 
3.3 Electron Beam Melting 
Electron Beam Melting (EBM) är en företagsunik tillverkningsmetod och därför kommer detta avsnitt 
till stora delar vara baserat på information från en intervju med utvecklingschefen på Arcam (Elfström 
2013), om inte annat anges.  
Arcam AB (Sverige) tillverkar ett AM-system som kallas EBM, systemet använder en elektronstråle 
genrerad av elektromagnetiska spolar som ger en väldigt hög noggrannhet och hastighet på 
elektronstrålen (Arcam 2013). Maskinerna klarar genom ett specialutvecklat system för styrningen av 
elektronstrålen att hålla igång flera smältpölar samtidigt i materialpulvret under smältprocessen. Under 
smältprocessen adderas helium för få en ren och gynnsam atmosfär i systemet. Detta är viktigt för att 
behålla de kemiska specifikationerna av det använda materialet. Uppbyggnadsprocessen sker i 
kontrollerat vakuum som ger ett grundtryck på 1×10-5 millibar eller bättre under hela byggprocessen. 
Uppbyggnaden sker lager för lager där elektronstrålen alltid förvärmer varje lager av pulverbädden till 
 
 
17 
en för materialet specifik omgivningstemperatur. Detta skapar en produkt som är fri från 
restspänningar och en struktur som är fri från martensit, slutprodukten har en densitet nära 100 %.  
EBM-systemet har generellt många gånger större effekt än de laserbaserade system som finns för 
metalltillverkning. Till stor del beroende på att de använder elektroner som har högre verkningsgrad 
och på så sätt kan mer energi användas i jämförelse med lasern som skickar ut fotoner (Elfström 2013). 
Arcam har medvetet nischat sig och riktar in sig främst på tillverkning av titanprodukter. Deras 
maskiner har funnits på marknaden sedan år 2007. Titan är ett frekvent använt material inom bland 
annat flygindustrin som är en av de mer intressanta marknaderna för Arcam. Företaget har ganska 
jämn fördelning av försäljningen av sina system till flygbranschen, ortopedi och akademi. Kunderna är 
oftast intresserade av kostnaden för att tillverka en enstaka detalj och benchmarkar ofta Arcams metod 
mot traditionell tillverkning. En stor skillnad som uppstår då man bearbetar med traditionella 
bearbetningsmetoder jämfört med additiva metoder är generellt att ju mer som tas bort från ämnet 
desto dyrare blir slutprodukten. Detta gäller alltså inte för additiva metoder där det istället blir billigare 
och går snabbare ju mindre material slutprodukten innehåller. Därför finns det produkter som är 
ekonomiskt försvarbara att tillverka med additiv tillverkning utan att någon unik funktion tillförs.  
Arcam har i dagens läge inga planer på att bredda sig och börja anpassa sin tillverkningsmetod till 
flera material. Tekniskt sett fungerar deras metod för många fler material. Trots potential för många 
material har Arcam strategiskt valt att hålla sig till titan, vilket 95 % av deras kunder använder 
(Elfström 2013). En stor anledning till strategin har att göra med förädlingsvärdet, vilket för 
exempelvis aluminium är relativt litet och priset för en slutprodukt är generellt lågt. Tittar man istället 
på titan så har det ett väldigt högt förädlingsvärde och är dessutom ett material konventionella metoder 
har svårt att hantera bland annat beroende på att det är relativt svårbearbetat och svårgjutet. Kilopriset 
för rent titan är cirka 295 dollar och för legeringen Ti-6Al-4V som är en av de vanligaste 
titanlegeringarna för additiv tillverkning cirka 260 dollar per kilo. I jämförelse kostar aluminium några 
dollar per kilo (Wohlers et al 2012, sid 83). 
Generellt generar EBM-metoden en sämre ytfinish men en snabbare tillverkning än de laserbaserade 
systemen. Den sämre ytan beror dock inte på någon teknisk begränsning, utan den är snarare en 
bieffekt för att man vill ha upp tillverkningshastigheten och på så sätt måste använda större effekter 
och jobba med tjockare skikttjocklekar. Något som kompenseras för, på i princip all produkter som 
produceras med EBM-tekniken, med hjälp av lämpliga efterbehandlingar beroende på typ av produkt.  
Skillnaden mellan EBM och lasersystemen är att när det gäller lasersystem finns det många aktörer 
som konkurrerar inbördes. Konkurrensen för EBM-tekniken är väldigt liten och EBM skulle kunna 
konkurrera med lasersystemens segment av material, medan lasersystemen har svårt att konkurrera i 
EBM-teknikens segment (Elfström 2013). Detta dels på grund av den lägre effekt som lasersystemen 
arbetar med. Arcams främsta konkurrenter finns inte inom AM-branschen då de AM-metoder som är 
inriktade på metall som bas inte har samma fokus på vad deras maskiner skall göra som Arcam. Den 
främsta konkurrenten för EBM är därför olika konventionella gjutmetoder. (Elfström 2013) 
Arcam har en företagsstrategi som går ut på att skapa maskiner som främst skall användas inom 
tillverkning, i dagsläget främst inom ortopedi-, dental- och flygindustrin. Anledningen till detta är 
enkel, marknaden för prototypmaskiner är begränsad, det finns kanske möjlighet till 500 
protypmaskiner när det går att sälja många tusen produktionsmaskiner bara inom flygindustrin 
(Elfström 2013). 
 
 
18 
För att få ett perspektiv på tidsåtgången måste man förstå att systemet är utformat så att varje lager av 
material i system ska bearbetas på samma tid oberoende av hur stor del av pulverbädden som ska 
smältas. Detta är en sanning med modifikation, men det är något som nästan stämmer i verkligheten.  
Detta kan jämföras med hur ett skrivarhuvud jobbar oberoende av mängden text på pappret ska 
pappret alltid matas ut ur en skrivare med samma hastighet. Så är skrivarhuvudet motsvarigheten till 
elektronstrålen i EBM-systemet. EBM-systemet är alltså utformat så att det tar lika lång tid att smälta 
fram en produkt ur pulverbädden som det tar att smälta fram maximalt antal produkter ur 
pulverbädden. Sammantaget stämmer det med vissa avvikelser i praktiken, men det viktiga är att förstå 
hur systemet arbetar. (Elfström 2013) 
Sammanfattningsvis är EBM-metoden med dagens teknik inte särskilt konkurrenskraftig på den 
konventionella verkstadsindustrins marknad. Detta är helt enkelt för att förädlingsvärdet vanligen är 
för lågt på den här marknaden och på så sätt är det inte generellt sett inte ekonomsikt försvarbart att 
använda EBM-metoden.  
3.4 Ink-baserad direkttillverkning 
Ink-jet används till, och var primärt utvecklat för, att göra komplexa elektronikkretsar på plana ytor. 
Tekniken har dock idag utvecklats till många andra användningsområden. Metoden använder en 
flytande massa av det valda materialet som har fått facktermen ink. Den flytande massan appliceras 
genom ett munstycke som droppar ut massan med en metod kallad ”Material Jetting”. En annan vanlig 
metod bygger på att man istället har en kontinuerligt flödande massa ”continuous filament writing”. 
Kontinuerligt flöde har fördelen att det är en snabb metod då det skapar en kontinuerlig sträng av 
massan. Det ger bättre förutsättningar för massans reologi som därmed gör att metoden inte kräver 
samma kontroll av den flytande massan, främst med avseende på viskositeten. Droppmetoden kan 
anpassas för snabbare tillverkning genom att använda parallella munstycken. Metoden kommer dock 
skapa diskontinuerlig uppbyggnad då dropparna hela tiden överlappar varandra, vilket kräver en större 
kontroll av reologins egenskaper och kan anses vara en stor begränsande faktor för metodens 
utveckling i användningssyfte att tillverka produkter i metall.  
 
De hastiga accelerationer/retardationerna som uppkommer på munstycket vid tillverkning av skarpa 
kanter utgör ett fall då detta produktionstekniska problem blir mycket betydande (Vayre et al. 2012). 
Detta gör att man undviker konstruktioner som innehåller denna typ av geometri, vilket naturligtvis är 
begränsande ur ett designperspektiv. 
Efter att den flytande massan har applicerats kräver dessa metoder vanligtvis en extern värmekälla för 
att påskynda stelningsprocessen och uppnå ett önskvärt resultat. 
Generellt är metoden med ink den mest varierade och kan bland annat hantera ink med metallpulver, 
adhesiver, syntetiska polymerer och nanopartiklar. Metoden kännetecknas även som kommersiellt sett 
den billigaste. Det finns många anpassningar av metoden och det som generellt skiljer metoderna åt är: 
Munstyckets utformning, rörelsekontrollen av munstycket och pumpsystemet för att transportera 
massan till munstycket.  
 
Den ink-baserade teknologin har under de senaste åren utvecklats kraftigt. Tekniken har bland annat 
och kanske viktigast minskat sina kostnader ytterligare och förbättrat sin upplösning för 
noggrannheten. Tack vare att det är möjligt att generera mycket högre tryck i munstyckena så är det 
möjligt att ”printa” flytande massor med högre viskositet i rumstemperatur. (Gibson et al 2010 sid. 24) 
Metodens svagheter i form av geometriska begränsningar och begränsningar i de tillverkade delarnas 
kvalitet samt den låga användningen av tekniken inom den tillverkande industrin har dock gjort att vi 
 
 
19 
främst har valt att lägga fokus på andra tekniker i denna rapport, det vill säga de tekniker som bygger 
på PBF-metoden. 
4 Förutsättningar för användning i konventionell tillverkningsindustri 
4.1 Jämförelse med den konventionella CNC-tillverkningen 
Materialåtervinning 
Båda metoderna kännetecknas av att de använder logiska styrfunktioner med hjälp av datorer för 
tillverkning. Det som främst skiljer metoderna är att CNC-tillverkning primärt avverkar (subtraherar) 
material medan additiv tillverkning bygger på (adderar) material. Detta skapar en stor fördel med 
avseende på materialspill för additiv tillverkning då det även finns möjlighet att återanvända det 
materialspill som faktiskt uppkommer direkt till skillnad från materialspillet från konventionell 
bearbetning. Detta kan göras då man oftast arbetar med en bädd av materialpulver som lager för lager 
smälts till den önskade formen. Wohlers & Caffrey (Deskeng 2013) menar att uppemot en tredjedel av 
det oanvända pulvret idag måste kasseras, och även om materialspillet relativt sett är litet, så är detta 
en viktig aspekt för utvecklingen av tekniken fortfarande under år 2013. Forskning kring detta, med 
användandet av laser för smältningen, finns, bland annat har Ti-6Al-4V-pulver undersökts där man 
studerade påverkan på kornstorlek, densitet, ytstruktur och mekaniska egenskaper vid återanvändning 
av metallpulver. Undersökningen påvisade att pulverkornen blir grövre och successivt ökar i storlek 
med ökat antal återanvändningar. Det framgick även att det finns negativa effekter som inte går att 
bortse ifrån med avseende på de mekaniska egenskaperna, som porositet, hårdhet vid återanvändning 
av detta metallpulver. Dock krävs vidare forskning för att förstå detta fullt ut. Författarna drog under 
undersökningen även slutsatsen att dessa resultat är korrelerade till andra, liknade metallpulver (Seyda 
et al. 2012).  
Tillverkningshastighet 
Tillverkningshastigheten är generellt snabbare vid avverkning än tillägg av material med dagens 
metoder. Jämför man dessa tekniker måste man se till processens helhet där en produkt med 
komplicerad geometri kräver mycket processplanering, och om en och samma maskin inte klarar alla 
moment tillkommer mycket ställtid, vilket också kan påverka slutproduktens kvalitet negativt om inte 
särskilda hållare tillverkas för att skapa ett gemensamt referenssystem. Det framgår att detta är ett 
omfattande arbete och kommer ge problem vid produkter som kräver unika geometrier eller 
snabbanpassad tillverkning. Detta är ett problem som inte drabbar additiv tillverkning där det utifrån 
en digitalritning är praktiskt möjligt att få fram en enstaka produkt på några timmar.  
Programmering 
Programmering är väldigt invecklat för CNC-tillverkning där bland annat verktygsväxling, 
bearbetningshastigheter och matningshastigheter måste anpassas. Detta är något som många företag 
har problem med och ofta leder till att man behöver tillkalla konsulthjälp för att lösa problemen. 
Additiv tillverkning kräver inställningar men i jämförelse inte alls i samma utsträckning vilket också 
minskar risken för felprogrammering och behovet av felsökning. 
 
Underhåll av systemen 
Additiva tillverkningsmaskiner är generellt väldigt dyra jämfört med de flesta verktygsmaskiner 
(Petrovic 2012). Tillhörande system framförallt lasern har en begränsad livstid och är en mycket 
 
 
20 
känslig utrustning. Generellt så tappar en laser effekt över tiden, något som måste övervakas (Petrovic 
2013). Detta gör att det är av yttersta intresse att inte slita på maskinen i onödan. Utrustningen 
påverkas negativt av smuts, fukt, elektriska och mekaniska störningar och därmed bör miljön alltid 
anpassas väl för att undvika dessa. Tester för systemen finns ofta från tillverkaren trots att additiva 
tillverkningsmetoder generellt saknar standard. Testerna kan användas för att få en viss bekräftelse på 
att systemet fortfarande har en avsatt standard från tillverkarens normer.  
4.2 Standardiseringsarbete kring additiva tillverkningsmetoder 
Ett område som också kan identifieras som ett tänkbart hinder för att använda AM inom 
serietillverkning för metall är bristen på standarder. I dagsläget finns ingen existerande ISO-standard 
på området även om arbete med detta pågår. Under 2011 satte man i Sverige därför igång ett 
standardiseringsarbete inom additiva tillverkningsmetoder som medlemmar inom ISO-arbetsgruppen 
”ISO TC 261”. I Sverige startades en nationell kommitté på området inom SIS 
(Standardiseringskommissionen i Sverige) som sitter med vid arbetet på området inom ISO för 
Sveriges räkning (Wahren 2013a). 
Sedan tidigare har arbete med standarder för AM påbörjats i Tyskland, Frankrike och i den 
amerikanska standardiseringsorganisationen American Society for Testing and Materials (ASTM).  
ASTM har gett ut en första omgång standarder (Wahren 2013a). Då den amerikanska 
standardiseringen påbörjades betydligt tidigare (runt år 2006), så har man nyligen valt att sluta ett 
samarbetsavtal mellan ISO och ASTM för att undvika att definitioner som redan finns definierade i 
ASTM skall motsägas av de definitioner som ISO kommer fram till (Wahren 2013a). ASTM släppte 
under maj 2012 de första fyra standarderna från sin internationella kommitté F42 för additiv 
tillverkning. De områden som blev standardiserade av denna grupp var (Wohlers et al. 2012, s.250): 
1. Tester 
2. Terminologi 
3. Material (främst för Ti-6Al-4V, ett material vanligt inom implantatindustrin) 
4. Datastrukturer (Främst för att trycka på AMF-formatet som alternativ till STL-formatet då det 
gäller additiv tillverkning) 
Inom ISO har man inom det grundläggande standardiseringsarbetet valt att jobba inom fyra olika 
arbetsgrupper, vilket skall leda till standardserien ISO 17296-1 till ISO 17296-4: 
1. Terminologi 
2. Testmetoder 
3. Tillverkningsmetoder 
4. Datastrukturer 
Av dessa så har utvecklingen kommit längst inom arbetet inom datastrukturer där kommittén har 
kunnat basera sina standarder på tidigare standarder. De andra tre arbetsområdena koordineras genom 
terminologigruppens arbete som måste ge insyn i deras arbete till de andra grupperna för att förhindra 
att de standarder som man får fram blir svåra, eller rent av omöjliga, att implementera i industrin. Då 
standarderna har en tidspress på sig för att bli klara, det vill säga tre år efter att ISO officiellt har startat 
 
 
21 
upp ett projekt (Wahren 2013a), innebär det att de andra arbetsgrupperna i dagsläget ligger i samma 
fas enligt den processram som finns för hur man utvecklar en ISO-standard. 
De som driver arbetet inom ISO:s standardiseringsprojekt är en ganska blandad grupp av intressenter. 
Medlemmar från universitet och forskningsinstitut är ungefär lika många som representanterna för 
maskintillverkarna och maskinanvändare. ISO har dock haft svårigheter med att hitta representanter 
bland användare då dessa oftast är svårast att få tag i och övertyga om nyttan med projektet. 
Exempelvis kan man ta upp att de medlemmar som finns representerade från den svenska sidans grupp 
för terminologi är personer från Arcam (maskintillverkare), SU (materialinstitutionen), Scania, Digital 
Metal AB för att nämna några (Wahren 2013a). 
Ett stort problem som dagens standardiseringsarbete står inför är att många av de namn på tekniker 
som används i branschen idag är varumärkesskyddade och får därför inte användas av vare sig ISO 
eller av SIS i deras benämningar på standarder. Exempelvis så är SLM ett registrerat varumärke precis 
som DSLS men skillnaderna mellan dessa bägge teknikerna i realiteten idag små. I ASTM som redan 
har släppt en standard går exempelvis SLS, SLM och EBM in under samma namn nämligen ”Powder 
Bed Fusion” för att undvika att man använder varumärkesskyddade namn (Wohlers et al 2012 sid 73). 
Ett annat påtagligt problem med att standardarbetet inom ISO bara har hunnit pågått i något år är att 
det i dagsläget inte finns någon arbetsgrupp som arbetar på materialstandarder i dagsläget, något som 
både flyg- och fordonsindustrin behöver för att vilja använda tekniken inom produktionen i högre grad 
än idag. Detta är dock ett område som man redan har börjat undersöka som ett av flera tänkbara nästa 
steg inom ISO:s standardiseringsarbete när de standarder som man arbetar på i dagsläget är på plats 
(Wahren 2013b). 
När det gäller europeisk standard så har man hittills valt att inte göra den kommande ISO-standarden 
till CEN-standard (kallas ofta EU-standard) vilket man kunde göra via ett avtal som kallas ”Vienna 
agreement”. En omröstning om att göra detta stoppades av Tyskland och Frankrike, troligen p.g.a. 
man ville skydda sin egen industri inom AM och då standardiseringsarbete i dessa länder har pågått en 
längre tid än inom ISO. Enligt Wahren (2013b) är det dock troligt att dessa länder ser nyttan med 
internationella standarder men att man vill att eventuella förändringar i standarder inte går för fort, så 
att man hinner med omställningar.  
CEN håller dock i dagsläget på med ett projekt som har som målsättning att samla ihop information 
om området för att utreda om man skall starta ett standardiseringsarbete (Wahren 2013b). En framtida 
CEN-standard på området ligger dock troligen ganska långt borta. Då Europastandarden blir bindande 
på ett helt annat sätt än en ISO-standard väljer man därför att gå försiktigt fram för att inte få en 
standard som är direkt hämmande för branschen (Wahren 2013b). 
Varför är då bristen på standardisering ett så stort hinder för att man skall börja använda AM i 
serieproduktion för metall? Johan Wahren på SIS som är sekreterare i den grupp som arbetar inom 
standardisering för terminologin på området uttryckte det på följande sätt: 
 ”För att industrin skall våga ta steget från prototyptillverkning och enstycksproduktion så krävs det 
standarder.”  
Som företagsexempel tog Johan upp Scania som han hävdade aldrig skulle tänka sig att göra 
motordelar annat än för prototypproduktion utan att det finns ordentliga standarder för AM-
tillverkning. Wohlers Report 2012, vilket är ett av AM-branschens mest tongivande organ, pekar 
också på bristen på standarder som ett stort problem för att få AM att betraktas som en pålitlig 
 
 
22 
teknologi. Större företag kan enligt Wahren dock utveckla egna företagsstandarder för AM, något som 
Wahren anser vara komplicerat i fallet AM (Wahren 2013a).  
Å andra sidan, hävdar Isak Elfström (Elfström 2013), som är Vice president for R&D på Arcam, att 
detta generellt sätt inte är ett problem för de större företag som köper maskiner av Arcam, då de ofta 
väljer att utveckla just företagsspecifika standarder. Läsaren bör här ha i åtanke att Arcams kunder är 
främst företag inom implantatindustrin och flygindustrin, två industrier som generellt sett har höga 
krav på standardiseringar och rutiner. Däremot ser även Elfström fördelarna med internationella 
standarder och önskar att de kommer på plats, speciellt för mindre företag och så kallade servicebyråer 
(Elfström 2013). 
4.3 Tillverkningshastigheter 
Forskningen kring processernas effektivitet rörande PBF är än så länge ett område där det inte finns så 
mycket forskning. Därmed har teknikens tillverkningshastighet inte optimerats, men det finns några 
intressanta områden rörande tekniken som måste förstås för att inse att potential finns för att kunna 
förbättra teknikens tillverkningshastighet. Tillverkningen kan delas upp i två huvudprocesser under 
processen enligt följande (Schleifenbaum et al. 2010): 
 
Primärprocesstid 
 
Beredningsprocesstid 
 
Där den primära delen syftar till den tid det tar att smälta varje lager av produkten och beredningstiden 
är den tid det tar att ställa in en ny nivå på arbetsplattan och bereda den med nytt materialpulver. Man 
ser snabbt att dessa tider kommer variera beroende på produktens storlek och den primära tiden 
kommer vara speciellt intressant vid tillverkning av större produkter, då cirka 80 % av tidsåtgången 
kommer vara här. Tillverkas små delar så kommer det i proportion förbruka mer tid i 
beredningsprocessen än vid tillverkning av en produkt med stor volym. 
 
Pulverhanteringssystemen finns i många utföranden. Alla system för PBF måste dock uppfylla några 
generella funktioner. Däribland måste systemet ha en pulverbehållare som innehåller tillräckligt med 
pulver eller kan fyllas utan att behöva pausa maskinen. Pulvret måste spridas ut så att det bildar ett 
slätt och tunt skikt och systemet måste vara utformat så detta kan upprepas. Systemet bör heller inte 
påverka föregående behandlade pulverlager det vill säga systemet måste ha god precision. (Gibson et 
al. 2010, s.113-114) 
 
Det kan vara lockande med mindre kornstorlekar på pulvret då det ger en finare ytfinish och möjlighet 
för tunnare skikttjocklekar som i sin tur ger bättre noggrannhet. Detta är dock något som vid små 
kornstorlekar ger upphov till en rad praktiska problem. Bland annat ökar den inre friktionen mellan 
kornen och den elektrostatiska kraften när kornstorleken minskar. Det ger ett mycket oönskat beteende 
hos pulvret då det förlorar sin ”flytande” förmåga det tenderar att bete sig och röra sig i klumpar 
istället för korn för korn. Mindre korn tenderar även att bli luftburna i själva AM-maskinen något som 
ger många följdproblem däribland deflektion av laser, smutsiga linser och skador rörliga delar i 
systemet. (Gibson et al. 2010, s.114) 
  
Ett tidsrelaterat problem i beredningsprocessen är att det i dagsläget inte är möjligt att anpassa 
pulverbäddens storlek (Boivie 2013). För att undvika detta vill man, eller snarare tvingas man att 
tillverka flera modeller samtidigt för att utnyttja hela byggkammarens volym. Vid små skikttjocklekar 
kan man styra den önskade kornstorleken bättre och får ett jämnare lager vilket leder till bättre kvalité. 
 
 
23 
Dock kan det i samband med optimering av tillverkningshastighet vara intressant med tjockare 
lagerskikt. Ett problem som uppkommer är att pulverkornens storlek kommer öka med tjockare 
skikttjocklekar, vilket påverkar slutresultatets kvalité negativt då ger större risk för ojämnheter, 
mikrokrympningar och att gasbubblor stängs in i materialet eller att smältningen för de större kornen 
blir mindre fullständig. (Abd-Elghany & Bourell 2012)  
Den primära processtiden är proportionell mot tiden det tar för energistrålen att gå över lagret av 
materialpulver vilket i sin tur är direktberoende av skikttjockleken av materialpullvret och 
energistrålens effekt. Det kan tyckas enkelt att bara öka effekten på energitillförseln, men så är inte 
fallet, då det kommer leda till att snabbare evaporation vilket sin tur gör att det kommer uppstå 
materialstänk, vilket är något som försämrar slutresultatet. Det går också att öka diametern på den 
tillförda energins stråle och på så sätt smälta mer yta dock är detta något som inte går att göra 
okontrollerat, då det kommer förändra smältpölen som har stor inverkan på slutproduktens kvalité 
(Schleifenbaum et al. 2010). 
 
Utvecklingen av lasermetoderna har också en växande trend med att öka effekten för att optimera 
hastigheten. Den senaste modellen från företaget SLM solutions (Tyskland), SLM 280 HL, som 
marknadsintroducerad under året 2011. Maskinen har ett nytt unikt system med att använda två 
fiberlaserar en 400W och en 1000W. I denna maskin används det första lasersystemet för att scanna av 
materialavgränsningarna för varje lager och det andra systemet för att smälta det inre materialet av 
varje lager. På så sätt uppnås en snabbare tillverkningshastighet utan att ytans kvalitet påverkas 
negativt och blir därigenom kvalitetsmässigt likvärdig med förgångarnas singellasersystem. Systemet 
hanterar de flesta metallpulver med rätt parametrar valda i mjukvaran. (Wohlers et al. 2012, s.113) 
 
Med dagens tekniklösningar och i avseende på tillverkningshastigheten, så är den mest intressanta 
faktorn effekten på energikällan. Generellt för PBF-metoder gäller att högre effekt på energikällan ger 
snabbare tillverkningshastighet. Det är svårt att jämföra tillverkningshastigheterna mellan olika 
metoder och tekniker, då de varierar med storleken hos en produkt, material och önskad kvalité. För 
att få lite perspektiv på möjligheterna kan man med en energieffekt på några hundra W få en 
bygghastighet runt 0.8-1.4 mm3/s i jämförelse med ett system som använder en energikälla i 
kilowattsklassen så kan tillverkningshastigheter på runt 8 mm3/s uppnås (Schleifenbaum et al. 2010). 
Dessa siffror är väldigt teoretiska och kommer som redan nämnts variera beroende på många faktorer, 
det är dock intressant att det är cirka 6-10 gånger så snabbt.    
4.4 Material 
För användning av direkttillverkning i metall finns ett flertal olika tillgängliga material. Stål, 
aluminium, titan, kobolt-krom-legeringar, koppar och brons kan användas i olika AM-maskiner. Man 
kan med AM till och med tillverka mer exotiska metallegeringar t.ex. har ADIO, ett företag som ägs 
av General Electric, tillverkat titanalumin, en superlegering. Denna legering är extremt svår att gjuta, 
den har en sprickfrekvens på ca 80 % när den gjuts (Elfström 2013). 
När det gäller de tillverkade materialen så kännetecknas de, när de byggs med hjälp av PBF, av relativt 
små kornstorlekar och finare mikrostruktur än de flesta vanliga gjutmetoder (Buchbinder et al. 2011). 
Ett stort problem när det gäller AM-maskiners material är kostnaden. Maskintillverkarna föredrar att 
man använder de material som dessa tillhandahåller. I övrigt är dessa hänvisade till de 
materialstandarder som redan finns men som inte är anpassade till AM-tillverkning (Boivie 2013). Då 
det i dagsläget bara finns en fastslagen materialstandard på området (en ASTM-standard för Ti-6Al-
 
 
24 
4V, titan med 6 % aluminium och 4 % vanadium (Wohlers et al 2012 sid 81)) vill inte 
maskinoberoende tillverkare, t.ex. Höganäs, börja tillverka material, något som hämmar konkurrensen 
(Boivie 2013). Från vissa håll får man höra att materialkostnaderna är höga för att maskintillverkarna 
skall kunna skapa profit, något som enligt Isak Elfstöm på Arcam inte stämmer för Arcam.  Elfström 
hävdar att företagets vinster främst kommer från maskinförsäljning och att materialpulver främst är en 
service som företaget erbjuder sina kunder.  
Ett annat argument rörande de höga materialkostnaderna kommer från Wohlers Report (Wohlers et al. 
2012, s.195) där det hävdas att de höga materialkostnaderna beror på de relativt små volymerna av 
specialpulver som tillverkas till dagens maskiner och att priserna kommer att sjunka framöver i takt 
med att produktionen ökar från dagens låga nivåer. Dock så pekar Wohlers (Wohlers et al. 2012, 
s.197) på branschens framtida svårigheter att gå ifrån att tillverka material för prototyptillverkning till 
att göra det för direkttillverkning i större skala.  
Man kan dock använda standardiserade material, det vill säga atomiserade metallpulver, ämnade för 
andra ändamål. Ett exempel på detta är ett experiment utfört av K. Abd-Elghany och D.L. Bourell som 
beskrivs i artikeln ”Property evaluation of 304L stainless steel fabricated by selective laser melting” 
(Abd-Elghany & Bourell 2012). I denna artikel görs ett försöka att ersätta ett maskinanpassat rostfritt 
stål 304 som tillverkarna rekommenderar med ett rostfritt stål 304L från Höganäs. Kostnaden för 
materialen är ca 200 USD/kg respektive 10 USD/kg. 
Man testade att bygga provbitar av materialet med olika svephastigheter (70 och 90 mm/S) och olika 
skicktjocklekar (30,50 och 70 µm). Värt att notera är att de använde en AM-maskin med relativt liten 
effekt (95W). Dimensionerna på de provbitar som tillverkades blev en aning större än vad som var 
tänkt (20,2-20,6mm istället för 20,0 mm), men utan deformationer och värdena för ytjämnhet och för 
ytstruktur blir relativt stora, en ytfinhet på 20 µm nåddes i provmaterialet som tillverkades med den 
högsta hastigheten.  Den sträckgräns som materialet med den lägsta tillverkningshastigheten uppnådde 
var ca 80 % av det värde som anges som materialspecifikation. När det sedan gällde provbitar 
tillverkad med högsta hastigheterna hade dessa dock tyvärr tendenser till sprött brott, något som för 
metall sällan är ett önskvärt beteende. Höga bygghastigheter ledde dessutom till att materialets densitet 
blev lägre än vid låga bygghastigheter. Läsaren bör dock notera att det maskinanpassade stålet 304 inte 
testades att byggas under experimentet, vilket kan göra det svårt att jämföra alla de framtagna värdena, 
speciellt för stora skikttjocklekar och höga svephastigheter på lasern.  
Ovanstående experiment visar att man med viss framgång kan ersätta material som rekommenderas av 
tillverkarna med ett material för allmänt bruk, speciellt om man använder lägre bygghastigheter. 
Frågan är dock om detta är önskvärt vid produktion av flera skäl, framförallt att kvaliteten inte 
garanteras, något som är viktigt inom tillverkande industri. 
När det gäller materialen och deras tillverkningshastigheter är det för ovanlighetens skull stål lättare 
att tillverka än aluminium, i alla fall i lasersystem. Detta beror på att aluminium har en högre 
reflektivitet och termisk ledningsförmåga än vad stål har (Buchbinder et al. 2011). Detta har även fått 
konsekvenser för företagens val av lasrar, Yb:YAG lasrar har en våglängd som är kortare än många 
andra laseralternativ, till exempel CO2 –baserade lasrar då effekten som levereras av lasern absorberas 
i större grad av materialet (Zaeh & Ott 2011). 
En annan stor materialmöjlighet som följer med AM, i alla fall för PBF, är förmågan att skapa inre 
strukturer i materialet. Exempel på dessa är gitter-, skum-, nät och bikakestrukturer (Murr et al. 2011). 
Med inre strukturer menar vi inte strukturer som är isolerade inuti materialet då dessa inte skulle gå att 
 
 
25 
tömma överskottspulver, utan att materialet kan sägas bestå av enhetsceller utan 100 % densitet. 
Anledningen till att vi ändå har valt ordet inre strukturer är för att det ligger närmare det begrepp som 
används i engelskan ”internal structures” än någon annan kandidat. För att exemplifiera vad vi menar 
har vi valt att lägga till nedanstående bild (se figur 2). Man kan även variera storleken på enhetcellerna 
och densiteten i strukturer även under arbetets gång. Dessa typer av mikrostrukturer är i dagsläget 
svåra, eller rent av omöjliga att tillverka med mer traditionella metoder så som mikrogjutning eller 
sintring. Man bör även tänka på att användande av dessa strukturer kan implementeras som en del av 
en tillverkad komponent och inte behöver tillverkas självständigt och därefter behöva montering. 
Dessa strukturer blir därför lätta men ändå förhållandevis starka. 
 
Figur 2. Detta är exempel på några av de olika inre strukturer (i detta fall gitterstrukturer) som kan tillverkas med hjälp 
av AM för metall. I detta speciella fall är de tillverkade med hjälp av en SLM-maskin (Yan et al. 2012). 
Man kan välja att anpassa dessa strukturer efter vilken E-modul som behövs vid olika tillfällen, så att 
man inom t.ex. flygindustrin får ett material med den önskade E-modulen och formen med så lite vikt 
på den tillverkade delen som möjligt. Den högsta E-modulen i förhållande till vikten uppnås emellertid 
alltid när densiteten är 100 % i materialet (Murr et al. 2011). Värt att tänka på i detta sammanhang är 
att en tunn plåt med 100 % densitet inte blir lika vridstyv som ett tjockare material med lägre densitet. 
Ytterligare en egenskap som fås ut av att använda inre strukturer med annan densitet är basmaterialet 
är att man får annorlunda akustiska och vibrationsmässiga egenskaper, vilket ibland kan vara den 
huvudsakliga anledningen till att man vill tillverka dessa strukturer (Boivie 2013). Dessa annorlunda 
akustiska egenskaper utnyttjas redan i dagsläget av företaget Ortofon, som är en tillverkare av 
nålmikrofoner för LP-skivor i premiumsegmentet som i samarbete med Danish Technological Institute 
har utvecklat ett nålhuvud som de tillverkar med hjälp av en SLM-maskin just p.g.a. materialets 
annorlunda akustiska egenskaper (Ortofon 2013). 
4.5 Ekonomi 
När det gäller att göra kostnadsberäkningar för AM-produktion är den allmänna bilden att 
styckkostnaden för en tillverkad del är någorlunda konstant. Detta är dock inte riktigt sant, speciellt 
inte för små produkter i små serier. Man har via en studie på Loughborough University kommit fram 
 
 
26 
till att kostnaderna i sådana fall blir kraftigt oscillerande (Wohlers et al. 2012, s.185). Detta beror på 
att man när man fyllt kammaren optimalt med tillverkade delar så kommer man att behöva påbörja en 
ny omgång för att kunna tillverka ännu fler. Studien genomfördes på en SLS-maskin men resultatet 
bör enlig oss vara liknade för samtliga PBF-maskiner. 
Synen på vilka produkter som är ekonomiskt möjliga att framställa med AM skiljer sig även den 
ganska kraftigt gentemot mer traditionella metoder.  AM gör det möjligt att tillverka saker i små serier, 
i vissa fall även vid produktion för enskilda komponenter (Holmström et al. 2010) förutsatt att AM-
processen tillför mycket värde till den tillverkade produkten. Denna ekonomiska lönsamhet gentemot 
traditionella tillverkningsmetoder minskar om serierna bli större för att till sist nå en punkt där de har 
samma kostnader, det vill säja ”break even”. Ju mer komplicerade geometrier som de tillverkade 
komponenterna skall ha desto större serier kan tillverkas med fortsatt ekonomisk lönsamhet gentemot 
traditionella tillverkningsmetoder. (Boivie 2013)  
Ett exempel på en ekonomisk beräkning som följer detta mönster är en artikel som publicerades under 
namnet ”Economics of additive manufacturing for end-usable metal parts” (Atzeni & Alessandro 
2012). I denna artikel gör de en studie där de omkonstruerar en del till ett landningsställ för att 
optimera det för AM. Detta gjorde t.ex. att kostanden för montering kunde elimineras, då antalet delar 
kraftigt kunde minskas, och att delarna dessutom kunde viktoptimeras med hjälp av topologisk 
optimering, en metod för att utforma ett objekt efter vissa förutbestämda gränsvärden, i detta fall 
hållfasthetsmässiga. Man genomförde därefter ett räkneexempel där man jämförde kostnaden för 
denna metod gentemot traditionella metoder med gjutning, skärande bearbetning och montering.  Det 
som man kom fram till var att kostnaden nådde ”break even” vid 42 tillverkade delar, under 42 delar 
hade man billigare produktionskostnad för AM. För AM var den största kostnaden de 
investeringskostnader som fördelades på de tillverkade komponenterna medan för den traditionella 
tillverkningen var den största posten kostnader för gjutformarna. För att se formlerna som använts för 
detta specifika fall, se bifogad bilaga 1. Notera här att de formler som har använts tyder på att den 
relativa kostnaden blivit ganska konstant och inte tar hänsyn till den oscillation i kostnader som 
föreslås förekommer ovan. 
4.6 Övervakning av processer och kvalitetssäkring 
De additiva tillverkningsprocesserna använder främst olika termiska processer. Därför är det 
nödvändigt att använda lämplig övervakningsteknik för att säkerhetsställa att processerna fullbordats 
med ett godkänt resultat. Det finns ett antal parametrar som kan vara nödvändiga att övervaka 
beroende på vilken produkt man tillverkar och till vilken industri. Till exempel har flygindustrin 
väldigt höga krav på att specificerad kvalitet återfinns i alla produkter och vill alltid ha dokumentation 
på det. Några av de parametrar man vanligen övervakar vid Lasersmältning är (Abd-Elghany & Bourell 
2012): 
1. Laserenergi 
2. Svephastighet 
3. Scanningsmönster 
4. Överlappning mellan scannade områden 
5. Skikttjocklek 
6. Materialets beståndsdelar och kornens storlek 
7. Tillverkningsprocessen för pulvret 
Vanligen sker övervakningen med värme- och IR-kameror under tillverkningen men kvalitén bör även 
fastställas med datortomografi. Detta är viktigt då man generellt vill hålla smältpoolen konstant för att 
 
 
27 
kunna uppnå ett bra resultat med god kvalitet med avseende på materialstrukturen. Med hjälp av 
värmekameror kan man utifrån värmepåverkan av området garantera att hela området har fått ett jämnt 
materiallager. Då det är möjligt att registrera skillnader i värmebilden om ett område skulle ha mindre 
materialpulver. Med hjälp av övervakning är det möjligt att registrera processer och avvikelser som 
sedan kan dokumenteras. (Krauss et al. 2012) 
4.7 AM och miljöpåverkan 
En sidoeffekt av att införa AM är den miljöpåverkan som uppkommer jämfört med mer konventionella 
system. Den största synbara fördelen med att införa AM ur miljösynpunkt är minskningen av 
spillmaterial. Jämfört med vanliga tillverkningsmetoder som ofta bygger på stora mängder skärande 
bearbetning, i flygindustrin talar man ibland om ”fly-to-buy”-kvoter på 1/15 vid användning av 
gjutning och skärande bearbetning (Arcam 2013). Denna kvot är kvoten mellan materialet som sitter i 
den färdiga produkten och råmaterialet som går åt för att tillverka den. Även inom den vanliga 
tillverkningsindustrin förväntas materialspill till följd av minskade mängder skärande bearbetning, 
med så mycket som 85 % (Murr et al. 2012). Mängden skärande bearbetning minskas drastiskt om 
man istället väljer att använda AM-metoder. En annan indirekt miljökonsekvens av att mängden 
skärande bearbetning reduceras är att man får en minskad åtgång av miljöovänliga/miljöfarliga skär- 
och kylvätskor. 
Dock så bör man tänka på att AM-maskinerna förbrukar mycket mer elektrisk energi än vid gjutning, 
upp till 100 gånger mer när man AM-producerar ett kg titan jämfört med om man gjuter det. (Wohlers 
et al. 2012, s.188). Man bör dock säga att man bör ta hänsyn till hela tillverkningskedjan med 
efterbearbetningar och transporter. I en studie utförda på Loughborough university och av Ecolyst på 
fem tillverkande företag inom flygindustrin kom man fram till att man kunde minska 
koldioxidavtrycket med upp till 50 % förutsatt att man använde sig av produkter som omkonstruerats 
för AM. (Wohlers et al. 2012, s.191) 
5 När är additiv tillverkning en lämplig metod för tillverkning? 
5.1 Design för additiv tillverkning 
För att man skall kunna dra full nytta av de fördelar som additiv tillverkning ger krävs det att man tar 
till sig något som kallas Design For Additive Manufacturing, DFAM. Detta är en ny filosofi för 
utformning och konstruktion av komponenter som gör att man drar nytta av AM-teknikens fördelar. 
DFAM står i kontrast mot dagens rådande konstruktionsfilosofi, Design for Manufacturing, DFM, som 
har mer traditionella bearbetningsmetoder som exempelvis gjutning och skärande bearbetning i åtanke.  
En stor fördel är att man kan skapa utforma delar som har geometrier som är svåra att tillverka med 
hjälp av traditionella tillverkningsmetoder som skärande bearbetning och gjutning. Denna geometriska 
fördel ger ytterligare möjligheter att anpassa produkter efter funktion, ergonomi och estetisk på ett sätt 
som är svårt att genomföra med dagens metoder. (Wohlers et al. 2012, s.185) 
En annan stor fördel med DFAM är att konstruktören genom att omkonstruera delar skapade med 
DFM ges delarna samma mekaniska egenskaper som delar tillverkade med traditionella metoder men 
med en betydande besparing av både material och vikt hos komponenten (Atzeni & Alessandro 2012). 
Detta uppnås genom att man har material där det behövs, man analyserar med hjälp av FEA, Finita 
Elementmetoden (Vayre et al. 2012), för att komma fram till var det behövs mer material och var man 
kan minska på mängden material med hänsyn till hållfasthet, så kallad topologisk optimering. 
Exempelvis har flygplanstillverkaren Airbus kommit fram till att man skulle kunna spara mellan 50-
 
 
28 
80% av vikten på sina metallfästen. Denna fördel hos AM används med fördel inom flygindustrin där 
en liten viktminskning hos ett flygplan kan spara stora mängder bränsle under ett flygplans livstid, 
under extrema förhållanden kan en 100 kg minskning i vikt leda till en bränslebesparing på 2,5 
miljoner USD (Wohlers et al. 2012, s.251). Ett exempel på hur ett fäste till ett flygplan kan se ut efter 
omkonstruktion jämfört med ett fäste tillverkat enligt DFM kan ses i nedanstående bild (se figur 3). 
 
Figur 3. Fästen för användning i flygplan. Det nedre fästet är utformat enligt DFAM och därför utformat för att klara 
samma belastning men väger betydligt mindre medan det övre är anpassat för tillverkning med konventionella metoder 
(Interpromodels 2012) 
Ytterligare en fördel är att man kan utforma produkter som minskar mängden delar och därigenom 
minskar behovet av montering. Ett exempel på när man har lyckats använda potentialen DFAM för 
detta ändamål är en länk i en dragkedja som används inom gruvindustrin ett amerikanskt företag vid 
namn Thogus Product fick i uppgift att omkonstruera. Företaget kunde med hjälp av DFAM ta fram en 
ny länk som tog bort sex av komponenterna i varje del, vilket minskade monteringskostnaderna. 
Dessutom så minskade vikten för denna komponent med 70 % (Wohlers et al 2012 sid 52)  
De möjligheter som AM och DFAM ger kommer inte gratis, utan att man måste känna till AM:s 
svagheter och begränsningar.  Byggriktning, toleranser, svårighet att uppnå ytfinhet och 
väggtjocklekar (Wohlers et al 2012 sid 185). Man kan heller inte sätta in blanka delar i en AM-maskin 
hur som helst då de kan skada denna (Boivie 2013). Ytterligare faktorer som belystes av Vayre & Vagre 
(Vayre & Vagre et al. 2012) är att man inte kan bygga isolerade ihåligheter i alla AM-system, speciellt 
inte i PBF-system, och att man behöver ta hänsyn till stödmaterial som behövs i vissa system och på 
vilket sätt som det behövs. Vissa system når dessutom bäst resultat om skarpa hörn undviks, dessa är 
system som bygger på att man använder ett munstycke för att applicera materialet, se kapitel 3.5. Man 
behöver känna till dessa faktorer och eventuellt ännu fler för att på ett optimalt sätt kunna använda sig 
av AM. 
Då de flesta konstruktörer och industridesigners är influerade av DFM så innebär detta att det i 
dagsläget skulle vara nödvändigt att omskola dessa för att få dem mottagliga för DFAM potential. 
Man måste komma ifrån att tänka i de begränsningar som finns inom DFM och lära sig att tänka i nya 
banor, för att citera Ian Campbell som skriver kapitlet om DFAM i Wohlers Report 2012 (Wohlers et 
al sid 186), så behöver man tänka ”outside of the box”. 
Kunskaperna om DFAM är dock i dagsläget begränsade i Sverige. Boivie (Boivie 2013) pekade under 
vår intervju med honom på bristen på kunskap om området på tekniska högskolor i Sverige. Risken är 
enligt honom stor att man får personer som därigenom kan påstå sig vara experter på området utan att 
 
 
29 
besitta de kunskaper som krävs. Han efterlyser att man på svenska tekniska högskolor får ”leka” och 
jobba mer med AM under utbildningen för att man skall kunna bli medveten om tekniken, dess styrkor 
och svagheter (Boivie 2013). Han tar upp exemplet Lego där de fick in ett antal AM-maskiner som 
skulle användas för att göra formar för gjutning av plast men där de fick ett halvår på sig att komma 
underfund med hur man skall kunna använda maskinerna innan de sattes i produktion.   
Värt att poängtera när det gäller de nyss nämnda fördelarna är att man när man använder DFAM oftast 
inte är ute efter bara en av dessa fördelar även om man i specifika fall kan vara det. För att det skall 
vara någon nytta med att använda AM bör man se till att man tillför värde som traditionella 
tillverkningsprocesser inte kan ge (Boivie 2013) och vi tror att användning av DFAM har här en viktig 
del i detta. 
5.2 Ett samarbete mellan additiv tillverkning och konventionella tillverkningsmetoder 
Det är lätt att man tänker att additiv tillverkning ska vara en ny revolutionerande teknik som ska 
komma att ersätta andra konventionella tekniker som används i dagens läge. Detta är något som bör 
undvikas och istället bör additiv teknik ses som en kompletterande teknik och användas där den skapar 
unika förutsättningar då ”teknik ska användas där det ger ett mervärde…om det ska fungera under 
industriella förhållanden” (Boivie 2013). 
En av de unika fördelar som additiv tillverkning kan bidra med vid konventionell tillverkning är 
geometrisk frihet. Detta ger möjlighet att tillverka produkter med en design som är omöjlig att 
åstadkomma med konventionella tekniker. Ett bra exempel på ett sådant användningsområde är 
kylkanaler för att få snabbare avsvalning vid till exempel stelningsprocesser. Konventionell 
tillverkning utgår ifrån ett råmaterial och bearbetar fram produkter medan additiv tillverkning kan 
skapa produkten utan att använda överflöd av material.  
AM kan också skapa mervärde genom att produkten kan fås fram snabbt där konventionell tillverkning 
skulle vara alltför krånglig och tidskrävande, om inte omöjlig. AM kan även tillverka färdigmonterade 
produkter med rörlighet, utan att behöva tillverka delarna i produkten separat. Till exempel skulle en 
planetväxel kunna tillverkas med kugghjul och axlar på plats i solhjulet direkt när produkten kommer 
ur AM-maskinen (Petrovic 2013). Detta är bara några exempel där användningen av tekniken skulle 
kunna skapa värde i en produkts tillverkningsprocess genom att utnyttja AM för vissa delar av 
produkten. Det bör noteras att additiv tillverkning för en hel produkt är mycket tidskrävande oftast tar 
det flera dagar beroende på storlek, och att metoden fortfarande är väldigt dyr. Med ett samarbete 
mellan konventionell bearbetning och additiv tillverkning kan nya möjligheter öppnas upp både för 
produktdesignen och i hela produktens tillverkningsprocess. 
Ett exempel från Boivie (Boivie 2013) på ett möjligt samarbete mellan AM och en femaxlig fräs med 
hjälp av ett gemensamt palettsystem(se figur 4). I detta system mäts produkten först upp ordentligt i 
fräsen för att på sätt kunna sända över mätdata till AM-maskinen. Sedan kan paletten skickas in AM-
maskinen för att bygga upp delar av produkten där AM-tekniken har en fördel jämfört med fräsen och 
på så sätt fås ett mervärde. Paletten kan enkelt föras emellan maskinerna och utnyttja båda där största 
mervärde fås. Att använda detta redan under tillverkningen ger ett system för att kompensera för AM-
teknikens generellt dåliga ytfinish och precision och på så sätt fås de ytor man behöver.   
 
 
30 
 
Figur 4. Konceptbild (Boivie 2013), exempel på arbetsflöde för att optimera tillverkning av insatser till 
formsprutningsverktyg med hjälp av ett samarbete mellan AM-maskiner och CNC-fräsar. 
5.3 AM som service 
Många av dem som är intresserade av de produkter som AM erbjuder är inte intresserade av tekniken i 
sig utan av de produkter som kan tillverkas (Boivie 2013). Man är inte från företagens sida intresserad 
av att ta de overhead- och investeringskostnader som införandet av AM skulle medföra. Därför är det 
intressant för företag att använda sig av de servicebyråer som finns inom branschen, och som funnits 
med sedan start. Från början var dessa företag inriktade på ren prototyptillverkning i plast men idag 
finns det byråer som använder AM-teknologin för tillverkning i metall av delar som även sitter i 
produkter hos slutanvändaren. Denna grupp av servicebyråer har med andra ord mer och mer börjat 
utvecklas till underleverantörer av lite mer klassiskt snitt (Wohlers et al. 2012, sid.129). Vi tror att 
detta bruk av underleverantörer som blir experter på AM på kort sikt kan gynna branschen då de hos 
dessa företag byggs upp en kunskap om hur tekniken kan användas på bästa sätt. 
6 Analys 
6.1 Vad hindrar användning av additiv tillverkning vid batchproduktion?  
I föregående kapitel har flera av de fördelar med att använda AM gentemot dagens konventionella 
tillverkningstekniker beskrivits. Möjligheten att skapa komplexa geometrier, att tillverka material med 
inre strukturer av olika slag, snabba omställningstider från ritning till produktion och möjlighet att 
tillverka material som i dagsläget är svårtillverkade är bara några av de fördelar som finns med 
tekniken. Dock så har vi i dagsläget inte funnit att tekniken används i någon större utsträckning som 
tillverkningsmetod inom den tillverkande industrin. Vi har under arbetets gång identifierat att det finns 
flera hinder för att man fullt ut skall börja använda AM med metall som bas vid direkttillverkning 
inom tillverkningsindustrin på bred skala. Dessa faktorer samverkar ofta med varandra då man oftast 
ser till helheten då man överväger ett produktionssystem jämfört med ett annat. Materialkostnader, 
tillverkningshastigheter, brist på pålitlighet och repeterbarhet i tillverkade delar, materialegenskaper 
och brist på standarder är flera faktorer som samverkar med varandra och hindrar AM-teknikens 
utveckling.  
 
 
31 
Många av problemen hör dock troligen ihop med att de flesta system för AM med metall som bas i 
dagsläget är konstruerade främst med prototyptillverkning i åtanke. Detta hänger ihop med att flera av 
de krav som anses nödvändiga i ett tillverkningssystem för produktion äger inte alls samma vikt i ett 
system anpassat för prototyptillverkning. Det finns förvisso maskintillverkare för metall som har 
nischat sin produkt mot att vara tillverkningsmaskiner, Arcam till exempel, men dessa är ofta nischade 
mot tillverkning av komponenter som kräver att man tillför stort värde med att införa AM. 
En starkt begränsande faktor för tillverkningen med hjälp av AM är att de flesta maskiner för metall i 
dagsläget har väldigt litet byggutrymme. Exempelvis så har Arcams största maskin inriktad mot 
flygindustrin en byggyta på Ø350*380mm (Arcam 2013). På Scania så ser man att man, av denna 
anledning, troligen inte ens kommer att införskaffa en AM-maskin för metall till den avdelning som 
sysslar med prototyptillverkning (Petrovic 2013). Det sker dock utveckling mot större byggvolymer, 
exempelvis så håller Concept laser i samarbete med Fraunhofer ILT på att arbeta med en maskin med 
en ”enastående byggkammare” åt Daimler AG kallad ”X line 1000R” (Fraunhofer ILT den 15 april 
2013). Byggkammaren är enligt Boivie (Boivie 2013) stor nog att kunna göra ett motorblock, och det 
material som man i dagsläget främst fokuserar på att kunna tillverka är aluminium.  
Ytterligare ett område inom AM-tekniken som ofta betraktas som svagt är de låga bygghastigheterna 
och tillverkningshastigheterna för enskilda komponenter som tidigare har beskrivits i denna rapport. 
Detta är dock ett av de områden som maskintillverkarna satsar mest på att utvecklas inom. Den ovan 
nämnda ”X line 1000R” från Concept laser har exempelvis utrustats med en laser i kilowattklassen 
som för kommersiellt bruk är en mycket stark laser. Även andra forskningsprojekt för att framöver öka 
tillverkningshastigheterna pågår, exempelvis projektet ”FastEBM” för förbättringar i EBM-tekniken. 
Detta projekt har bland som målsättning att öka produktiviteten med en faktor fem och öka effekten i 
elektronstrålen till cirka 10 kW, det vill säga en faktor på cirka tre jämfört med dagens EBM-system 
(FastEBM 2013). Detta projekt är del i den rådande trenden med allt snabbare bygghastigheter för AM-
maskiner och kommer, enligt vår bedömning, troligen att fortsätta inom överskådlig framtid.  
Bristen på standarder, som har beskrivits tidigare i rapporten (kap 4.2), är för närvarande ett hinder för 
utvecklingen inom AM för metall då det försvårar möjligheten att på ett enhetligt sätt implementera 
tekniken. Arbetet med att åtgärda denna brist pågår och på lite längre sikt så anser vi att detta därför 
inte borde vara något problem för att AM med metall som bas skall börja tillämpas inom den 
tillverkande industrin i större skala. Nya ISO-standarder kan teoretiskt sett komma vart tredje år (Man 
har tre år på sig att presentera en färdig standard från att standardiseringsprojekt startas inom ISO 
(Wahren 2013a)) och i dagsläget är det mer hinder inom material och tillverkningshastigheter som är 
den begränsande faktorn för industrin. 
En av de största anledningarna till att man inte inför AM-teknologi inom produktion misstänker vi är 
den bristande medvetenheten och kunskapen om AM ute på svenska företag.  I Sverige pågår i 
dagsläget väldigt lite forskning om området (Boivie 2013) på svenska universitet och liten, om ens 
någon, undervisning om området AM ges till nyexaminerade ingenjörer. En större medvetenhet om 
teknikens möjligheter skulle sannolikt medföra att man skulle överväga att använda AM i fler fall än 
vad som sker i dagsläget. Delar av felet till denna bristande medvetenhet ligger delvis hos 
maskintillverkarna. Man behöver visa upp tekniken för rätt industriföreträdare för att få genomslag för 
den. Det räcker dock inte med att bara visa upp tekniken, man måste även visa upp dess 
användningsområden på rätt sätt. Maskintillverkarna tenderar ofta visa upp smycken samt provbitar i 
samband med tillfällen då dessa får möta företagen hos den tillverkande industrin istället för att 
åskådliggöra vad man faktiskt kan tillverka för delar och hur dessa kan gynna de tillverkande 
företagen (Petrovic 2013). 
 
 
32 
Det finns dock fler fall där ett införande av teknologin skulle medföra en billigare och/eller bättre 
produkt men där möjligheten till omkonstruktion och produktion med hjälp av AM-system troligtvis 
går om intet på grund om bristande kunskap om AM. Att en komponent som man överväger att 
tillverka med hjälp av AM inte omkonstrueras för att utnyttja teknologins styrkor till fullo leder till att 
AM som alternativ när man skall välja tillverkningsmetod för en del inte framställs så fördelaktigt som 
det annars skulle kunna (Wohlers et al. 2012 sid 185). 
6.2 Tänkbara områden för AM  
Var kommer då tekniken att slå igenom framöver? Dessa områden finns naturligtvis där AM:s hinder 
och nackdelar är mindre än de fördelar som man kan få ut av att använda tekniken. Tekniken har idag 
fått stort genomslag när det gäller att tillverka dentalproteser och andra medicinska implantat även om 
vi inte har valt att beröra området i vår rapport. Flygindustrin är den industri av mer klassiskt 
tillverkande slag där tekniken redan har börjat slå igenom. Detta då det höga ”fly-to-buy”-förhållandet 
för dyrbara material som titan gör att man genom reduktion av materialspill kan tjäna mycket på att 
övergå till betydligt mindre materialkrävande tillverkningsmetoder. Den geometriska friheten gör även 
att man kan tillverka delar som sparar vikt gentemot de delar som tillverkas med konventionella 
metoder. Inom flygindustrin är även små viktminskningar av värde då de ofta kan leda till stora 
bränslebesparingar på slutprodukterna över längre tid. Även inom fordonsindustrin i allmänhet kan 
viktminskningar av detta skäl framöver vara intressanta. 
Den enkelhet som man tillverkar saker som är geometriskt komplexa, är också avgörande när det 
gäller sådana delar som turbinblad som kräver förhållandevis extrema mängder bearbetning. Enligt 
Elfström (Elfström 2013) lär en flygplanstillverkare ha jämfört en bil och en jetmotor på följande sätt: 
”En jetmotor är värd sin vikt i silver, en bil är värd sin vikt i hamburgare” 
Detta är något som tydligt speglar att det inte går att tillverka allt med additiv tillverkning utan det 
måste ha ett visst förädlingsvärde eller på annat sätt skapa ett mervärde.  
Förutom flygindustrin så kan vi se två områden för verkstadsindustrin där bruket av AM för 
direkttillverkning i metall troligen snabbast kan få genomslag. Det första området är som teknik för att 
börja tillverka produkter innan man har hunnit ställa om resten av produktionen. Detta baseras på att 
man har betydligt kortare tidsspann från att man har fått in en ritning till dess att man har producerat 
den första produkten än konventionella produkter. Termen ”rapid prototyping” används ofta som 
synonym för ”additive manufacturing” och i detta fall åsyftar ”rapid” att omställningstiden från en 
produkt till en annan är relativt kort gentemot konventionella tillverkningsmetoder. Ytterligare ett skäl 
till att använda AM i denna situation är att kostnaden för varje enskild tillverkad del i stort sett är 
konstant (se kap 4.5) till skillnad mot konventionella metoder, vilket gör att denna ”starttillverkning” 
inte behöver producera lika stora volymer för rätt typ av delar för att vara ekonomiskt intressant, 
speciellt om utvecklingen av tekniken fortsätter i samma takt. 
Det andra området där vi tror att AM skulle kunna få betydelse snabbare än inom andra områden är 
när det gäller tillverkning av reservdelar. Möjligheten att snabbt kunna producera små batcher, eller till 
och med kunna använda produktionen för enstaka komponenter, på ett ekonomiskt möjligt sätt är den 
främsta anledningen till att AM är en teknik som snabbt skulle kunna få genomslag på området. Detta 
skulle kunna göra att man skulle kunna minska sina lager om man istället väljer att helt eller delvis 
förlita sig på att man kan producera delarna istället. Detta skulle kunna leda till kraftigt reducerade 
kostnader för delar uppbundna i reservdelslager och därigenom stora reduktioner av uppbundet 
kapital, dock med vissa kostnader för material och AM-maskiner.  
 
 
33 
Ett exempel på en industri där denna tillämpning av AM för reservdelskedjan skulle vara särskilt 
lämplig är flygindustrin vilket tas upp i ”Rapid manufacturing in the spare part supply chain” 
(Holmström et al. 2010). I denna artikel tar man och beskriver några olika koncept för hur man skulle 
kunna förbättra supply chain management för flygindustrin. Inom flygindustrin är kostnaden för de 
stora reservdelslagren ett mycket relevant problem, exempelvis har Airbus i Hamburg enligt 
författarna ett reservdelslager på 120 000 olika delar. Av dessa delar används ca 80 % någon enstaka 
gång per år. Det är dessa typer av delar som man vill komma åt med AM-teknologin. Viktigt för att 
man skall kunna ha någon nytta med detta införande av AM i reservdelskedjan är enligt författaren att 
de produkter som man ämnar tillverka med dessa metoder har långa livscykler samt att de uppvisar 
relativt stor komplexitet, vilket är fallet inom flygindustrin. 
Denna typ av hantering av reservdelar för produkter med långa livscykeltidtider bör vara relevant för 
flera större svenska företag inom verkstadsindustrin. Atlas Copco, Alfa Laval och Sandvik är exempel 
på företag som har produkter med förhållandevis lång livslängd (Boivie 2013). För att fullt ut kunna 
dra nytta av AM för reservdelstillverkning krävs dock troligen att man genomför dokumentation av 
tillverkade delar, ser till att denna dokumentation är i rätt format och lättillgängligt vi behov för att 
tillverka en eventuell reservdel. 
För att börja använda AM på andra sätt inom industrin så finns det en gyllene regel, en regel som 
Boivie (Boivie 2013) kortfattat formulerade som att ”för att använda AM så måste man se till att det 
tillför värde”, det vill säga att AM bör användas vid tillfällen där det tillför ett värde som 
konventionella tillverkningsmetoder har svårt eller omöjligt att tillföra.  
När det gäller övrig tillverkande industri finns det i dagsläget två faktorer som behöver uppfyllas för 
att ett mervärde skall kunna skapas och man ens skall börja överväga att tillverka delar med AM. De 
behöver ha en komplicerad geometri och de får inte vara för stora (storleken spelar roll med tanke på 
vad maskinerna klarar av att tillverka). På grund av de möjligheter till komplicerad geometri som ges 
så är det möjligt att konstruera delar som med konventionellt perspektiv anses som mycket svåra eller 
omöjliga att tillverka. Detta genom att de tillverkas med hjälp av AM där det tillför funktionalitet, 
estetik eller ergonomi hos en produkt. Denna möjlighet att skapa produkter som är bättre än 
konkurrenternas och därigenom hamnar i ett premiumsegment är något som exempelvis 
sportbilstillverkare, instrumenttillverkare och tillverkare av sportutrustning bör ta hänsyn till. Därför 
tror vi att det främst är hos tillverkare av premiumprodukter som tekniken kommer att få sitt 
genomslag inom den mer traditionella tillverkningsindustrin. För tillverkning av sådana produkter kan 
dessutom de miljöfördelar som AM medför i form av lättare produkter och mindre materialspill vara 
ett bättre försäljningsargument än hos produkter som konkurrerar med sitt pris allena. För faktorerna 
komplexitet och storlek å ena sidan, och möjligheterna att överväga att tillverka ett föremål medhjälp 
av AM, å andra sidan har vi sammanställt nedanstående matris:  
 
 
 
 
 
 
34 
 
Små 
 tillverkade 
delar 
Stora 
tillverkade 
delar 
 
Enkel 
geometri 
 
Olämpliga att 
tillverka 
(alltför dyrt) 
 
Olämpliga och 
omöjliga att 
tillverka 
 
Komplex 
geometri 
 
Möjlighet kan 
finnas 
Omöjliga att 
tillverka 
(byggkammarna 
är generellt för 
små) 
Figur 5. Matris för lämplighet att tillverka med AM 
Man bör dock notera att AM inte är ett substitut för konventionella tillverkningsmetoder i alla 
situationer. AM bör istället ses som ”ytterligare ett verktyg i en verktygslåda”. AM kan dessutom i 
många fall integreras med konventionella tekniker för att utnyttja de bästa styrkorna hos båda världar 
och det är i många fall en förutsättning att man gör detta för att få AM-tekniken att vara ett fullvärdigt 
alternativ. 
Användare till AM-maskiner bör dock försöka att undvika att ta på sig jobb utan att tänka sig för 
innan, tekniken befinner sig ännu i sin linda och ett misslyckat arbete som utförs med AM riskerar att 
rubba förtroende för teknologin (Boivie 2013) i ett stadium där det är viktigt för teknologin att bygga 
förtroende för att kunna övergå från att vara sedd som ett prototypverktyg till att ses som en fullfjädrad 
produktionsmetod. 
7 Slutsatser 
Är additiva tillverkningsmetoder en praktiskt användbar teknik vid batchproduktion med metall som 
bas vid direkttillverkning? Ja, vår bedömning är att i vissa fall är tekniken detta redan idag. Generellt 
sätt så har tekniken dock begränsad tillämpbarhet för produktion av delar som skall sitta i en färdig 
produkt. Det främsta användningsområdet för tekniken i dagsläget är tillverkning av produkter med 
komplexa geometrier eller som är gjorda i material som är svåra att tillverka/bearbeta med dagens 
konventionella tekniker. En förutsättning för att tekniken skall användas på detta sätt är dock att de 
delar som tillverkas inte är för stora p.g.a. de begränsade byggutrymmet som dagens maskiner 
erbjuder. 
Förutom dessa allmänna begränsningar har vi identifierat två områden där vi anser att tekniken kanske 
kan väntas få genomslag först. Det första området är som tillverkningsprocess innan man fullt ut har 
hunnit starta upp en fullskalig produktion med konventionella tillverkningsmetoder. Det andra 
området där tekniken väntas få genomslag är inom supply chain management där tekniken troligen kan 
minska mängden delar i reservdelslager. Gemensamt för dessa två områden är att man nyttjar AM:s 
förmåga att snabbt kunna starta upp en produktion och vara ett ekonomiskt försvarbart alternativ för 
små serier jämfört med konventionell tillverkning. 
 
 
35 
Det finns dock i dagsläget två områden som vi bedömer hindrar teknikens fulla potential, dels den 
teknisk/ekonomiska aspekten av AM och dels den bristen på kunskap och medvetenhet kring AM och 
den medföljande konstruktionsfilosofin DFAM (Design For Additive Manufacturing) som i dagsläget 
existerar. Den brist på standarder som finns för området och som hämmat utvecklingen för AM är i 
dagsläget en påverkande faktor och kommer även att vara det på kort sikt framöver. På lång sikt 
kommer detta sannolikt att vara åtgärdat då det finns påbörjade standardiseringsprojekt med stränga 
regler för avslut på förbestämd tid. Utvecklingen går för närvarande snabbt inom området och 
branschen är fortfarande i en expansionsfas. En viktig lärdom av arbetet är att AM inte skall ses som 
ett fullständigt substitut till konventionella tillverkningsmetoder utan snarare som ytterligare en 
tillverkningsmetod.  
Avslutningsvis vill vi ytterligare understryka att vi anser att det är bristen på kunskap och medvetenhet 
om vad tekniken faktiskt kan göra idag som är det största hindret på sikt, då den tekniska utvecklingen 
på området går fort medan medvetenheten och kunskaperna om AM med metall som bas inte håller 
samma takt. 
7.1 Reflektioner kring vårt arbete 
Då vi påbörjade vårt arbete hade vi enbart haft en kortare gästföreläsning om additiv tillverkning, som 
behandlade branschen som helhet. Dessa begränsande kunskaper på området ledde fram till en viss 
begreppsmässig förvirring. Området additiv tillverkning, speciellt då det rör metall för 
direkttillverkning är dessutom redan från början en djungel när det gäller begrepp och facktermer, 
något som även experter på SIS och en person med så pass bred kunskap som Boivie (Boivie 2013) 
medger. 
Rapporten har lagt tyngdpunkten vid olika slags ”Powder bed fusion”-tekniker då vi tidigt gjorde en 
bedömning att det främst var dessa tekniker som skulle vara intressanta ur vår synpunkt. Det finns 
därför möjlighet att någon aspekt utifrån en annan teknik för direktproduktion därmed kan ha missats, 
och vidare arbete på området kan därför eventuellt hitta andra resultat än vad vi har kommit fram till.  
Ett problem som vi har haft under arbetets gång har varit svårighet att nå företrädare för den 
tillverkande industrin för att höra deras synpunkter på AM som tillverkningsmetod, trots ihärdiga 
försök. Om detta beror på att dessa är ointresserade av ämnet, saknar kunskap kring det eller inte törs 
göra anspråk på kunskaper om ämnet kan vi dock inte spekulera i. Denna brist på samarbete från den 
tillverkande industrin har gjort att rapporten har fått ett lite annat fokus än vad tanken var i början av 
projektet. 
Vårt arbete har haft ett ganska brett fokus som därför har tvingats ta hänsyn till flera olika aspekter för 
att utreda de frågeställningar som vi ställt. Aspekter av teknisk så väl som ekonomisk art har vi 
tvingats att ta hänsyn till för att nå de resultat som nåtts. Viktiga delar i detta arbete har även varit 
aspekter som rör standardiseringsarbete och aspekter som har behandlat kunskaper om och inställning 
till AM och DFAM. Vi har i vårt arbete sålunda försökt att ha ett helhetsfokus och inte fokuserat 
alltför mycket på enskilda detaljer. 
7.2 Fortsatt arbete 
Vi har under arbetes gång stött på flera tänkbara områden där det finns möjlighet till nya arbeten i 
framtiden. Vårt arbete har främst haft som målsättning att titta på AM i metall för tillverkande industri. 
Detta har gjort att vi har undvikit att titta på de tillämpningar som man använder AM till inom 
medicinsk teknik, så som höftkulor och tandimplantat, där tekniken idag används i industriell skala. 
Vidare så hade man kunnat fokusera hårdare på en enskild bransch och försökt hitta mer 
 
 
36 
branschspecifika lösningar för tekniken. Ur material och hållfasthetssynpunkt finns det flera olika och 
möjliga infallsvinklar för framtida arbeten. Ytterligare ett tänkbart och lämpligt område är att fokusera 
på de möjligheter till ”mass customization” som tekniken medför och som behandlas ganska ytligt i 
rapporten. 
 
 
 
 
 
37 
8 Referenser 
3dsystem den 4 april 2013, företagshistorik, http://www.3dsystems.com/news/25th-anniversary 
K. Abd-Elghany, D.L. Bourell, (2012) "Property evaluation of 304L stainless steel fabricated by 
selective laser melting", Rapid Prototyping Journal, Volume 18 Issue: 5, s.420 - 428. 
Arcam den 5 april 2013, ”Electron beam melting in the forefront of Additive Manufacturing”, 
http://www.arcam.com/technology/electron-beam-melting/  
Arcam den 18 april 2013, företagshistorik, http://www.arcam.com/company/about-arcam/history/ 
Atzeni Eleonora, Salmi Alessandro, (2012) “Economics of additive manufacturing for end-usable 
metal parts”, The International Journal of Advanced Manufacturing Technology, volume 62, issue 9-
12, s.1147-1155. 
Boivie den 15 mars 2013, muntlig intervju med Klas Boivie från SINTEF. 
D. Buchbinder, H. Schleifenbaumb, S. Heidrichb, W. Meinersb, J. Bültmannc, (2011) “High Power 
Selective Laser Melting (HP SLM) of Aluminum Parts”, Physics Procedia, volume 12, Part A, 2011, 
s.271–278. 
Deskeng den 24 mars 2013, tidningsartikel: ”Make Digital Designs Physical”, 
http://www.deskeng.com/articles/aabhjg.htm  
Elfström den 3 april 2013, telefonintervju med Isak Elfström chefsutvecklare på Arcam. 
FastEBM den 15 april 2013, projektbakgrund, http://www.fastebm.eu/project/objectives.jsp 
Fraunhofer ILT den 15 april 2013,”Press Release Concept Laser GmbH from Oct 16, 2012” 
http://www.ilt.fraunhofer.de/en/publication-and-press/press-release/press-release-2012/press-release-
2012-10-16.html 
Ian Gibson, David W. Rosen, Brent Stucker 2010, “Additive Manufacturing Technologies”, Springer 
Science Business Media, LLC 2010.  
Jan Holmström, Jouni Partanen, Jukka Tuomi, Manfred, (2010) "Rapid manufacturing in the spare 
part supply chain: Alternative approaches to capacity deployment", Journal of Manufacturing 
Technology Management, volume 21 issue 6, s.687 - 697. 
Interpromodels den 4 april 2013, bild, interpromodels.com/wp-content/uploads/2012/07/DMLS-vs-
Conventional-Steel2.jpg 
Mtadditive den 9 april 2013,”Laser and Electron Beam Powder Bed Fusion”, 
http://www.mtadditive.com/articles/laser-and-electron-beam-powder-bed-fusion 
Lawrence E. Murra, Sara M. Gaytana, Diana A. Ramireza, Edwin Martineza, Jennifer Hernandeza, 
Krista N. Amatoa, Patrick W. Shindoa, Francisco R. Medinaa, Ryan B. Wickera, (2011) ”Metal 
Fabrication by Additive Manufacturing Using Laser and Electron Beam Melting Technologies”, 
Journal of Materials Science & Technology, volume 28, Issue 1, January 2012, s.1–14. 
 
Ortofon den 17 april 2013, “The Selective Laser Melting manufacturing technique”, 
http://www.ortofon.com/technology/slm-manufacturing-technique 
 
 
38 
Petrovic den 11 april 2013, studiebesök med kombinerad intervju med Zeljko Petrovic som arbetar 
med AM på Scania inom Mekaniska Verkstaden och sitter med i den svenska ISO-arbetsgrupp som 
rör terminologi. 
H. Schleifenbaum, W. Meiners, K. Wissenbach, C. Hinke, (2010) “Individualized production by 
means of high power Selective Laser Melting”, CIRP Journal of Manufacturing Science and 
Technology 2 (2010), s.161-169. 
 
V. Seyda, N. Kaufmann, C. Emmelmann, (2012) “Investigation of Aging Processes of Ti-6Al-4 V 
Powder Material in Laser Melting”, Physics Procedia, volume 39, 2012, s.425-431. 
B. Vayre, F. Vignat, F. Villeneuve, (2012) “Designing for Additive Manufacturing”, Procedia CIRP, 
volume 3, 2012, s.632–637. 
Wohlers, Terry T. Wohlers Report 2012:”Additive Manufacturing and 3D Printing State of Industry”, 
Annual Worldwide Progress Report. 
 
Wahren den 19 mars 2013a, muntlig intervju med Johan Wahren på SIS. 
Wahren den 26 mars 2013b, muntlig intervju med Johan Wahren från SIS. 
Yan Chunze, Hao Liang, Hussein Ahmed, Raymont David (2012) ”Evaluations of cellular lattice 
structures manufactured using selective laser melting” International Journal of Machine Tools and 
Manufacture, Volume 62, November 2012 sid. 32-38. 
M.F. Zaeh, M. Ott, (2011) “Investigations on heat regulation of additive manufacturing processes for 
metal structures”, CIRP Annals - Manufacturing Technology Volume 60, issue 1, 2011, s.259-262. 
Huan Zhou Joseph G. Lawrence Sarit B. Bhaduri, (2012) “Fabrication aspects of PLA-CaP/PLGA-
CaP composites for orthopedic applications: A review”, Acta Biomaterialia, Volume 8, Issue 6, July 
2012, Pages 1999-2016. 
 
 
 
 
 
 
39 
9 Bilagor 
9.1 Bilaga 1 - Kostnad för att tillverka en del med Selective Laser Melting respektive med 
pressgjutning 
Kostnadsberäkningsformel hämtad från ”Economics of additive manufacturing for end-usable metal 
parts” för kostanden att tillveka en del med hjälp av SlS hämtad från sida 1149. Nedanstående tabell är 
en referens till gjutmetoden pressgjutning för att man skall kunna få en jämförelse med senare 
beräkning för tillverkning via SLS-metoden.  
Table 1 Evaluation model of part cost for high-pressure die-casting 
Production volume  
 
(pcs)  
V 
Material cost per kg  
 
(EUR/kg)  
M 
Part weight  
 
 
(kg) W 
Material cost per part  
 
(EUR)  
MP  
W×M 
Standard components’ cost  
 
(EUR) 
SC 
Mould cavities and slides cost 
 
(EUR)  
K 
Ancillary cost  
 
 
(EUR)  
A 
Mould cost per part 
 
(EUR)  
KP  
(SC+K+A)/V 
Machine cost per hour 
 
(EUR/h)  
P 
Cycle time  
 
 
(h)  
T 
Labor cost per hour processing  
 
(EUR/h) PL 
Percentage of operator time  
 
(%)  
PT 
Processing cost per part  
 
(EUR) 
CP  
(P+PL×PT)×T 
Heat treatment cost per part  
 
(EUR)  
HT 
Machining operations cost  
 
(EUR)  
MO 
Labor cost per hour post 
Processing 
 
 
(EUR/h)  
AL 
Operator time  
 
 
(h)  
AT 
Post-processing cost per part  
 
(EUR)  
AP  
HT+MO+AL×AT 
Total cost per part  
 
(EUR)  
P  
MP+KP+CP+AP 
 
Kostnadsberäkningsformel hämtad från ”Economics of additive manufacturing for end-usable metal 
parts” för kostanden att tillveka en del med hjälp av SlS hämtad från sida 1150. Notera massan 
material per del (U) multipliceras med faktorn 1.1 för att ta hänsyn till förluster till följd av 
materialberabetning och materialspill 
Table 2 Evaluation model of part cost for selective laser sintering 
 
Number of parts produced per job  
(−)  
N  
Magics RP software 
Material cost per kg  
 
(EUR/kg)  
M  
Given by supplier 
Part volume  
 
 
(mm³)  
V  
Magics RP software 
Density of the sintered material 
 
(g/mm³)  
D 
Mass of material per part  
 
(kg)  
U  
D×1.1·V 
Material cost per part  
 
(EUR)  
MP  
U×M 
Machine operator cost per hour 
 
(EUR/h)  
O 
Set-up time per build  
 
(h)  
A 
Pre-processing cost per part  
 
(EUR)  
AP  
O×A/N 
Depreciation cost per year  
 
(EUR/year)  
C  
Given by supplier 
Hours per year   
 
(h/year)  
H  
5,000 
Machine cost per hour  
 
(EUR/h)  
CH  
C/H 
Build time  
 
 
(h)  
T  
EOS machine software 
Machine cost per build  
 
(EUR)  
CB  
CH×T 
Processing cost per part  
 
(EUR) 
CP 
CB/N 
Machine operator cost per hour 
 
(EUR/h)  
O 
Post-processing time per build  
 
(h)  
B 
Heat treatment cost per build  
 
(EUR) 
HT 
Post-processing cost per part  
 
(EUR)  
BP  
(O×B+HT)/N 
Total cost per assembly  
 
(EUR)  
P  
MP+AP+CP+BP 
 
 
40 
Källförteckning (bilaga 1) 
Atzeni Eleonora, Salmi Alessandro 2012, “Economics of additive manufacturing for end-usable 
metal parts”, The International Journal of Advanced Manufacturing Technology, volume 62, issue 9-
12, s.1147-1155. 
 
