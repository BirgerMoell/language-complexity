 
 
 
 
 
 
 
 
 
 
 
 
 
 
 
 
Att skapa förutsättningar för lärande på science center 
 
 
 
 
 
 
 
 
 
 
 
 
Martin Löfstrand 
 
Institutionen för utbildningsvetenskap med inriktning mot matematik och 
naturvetenskap vid Stockholms Universitet  
 
2008 
Examinator: 
Jesús Piqueras, Stockholms Universitet 
 
Handledare: 
Per Sundqvist, Vattenfall Research and Development  
Carolina Svensson Huldt, Stockholms Universitet 
Jan Scheffel, Kungliga Tekniska Högskolan 
 
2 
 
3 
 SAMMANFATTNING 
 
Titel:   
Att skapa förutsättningar för lärande på science center 
 
 
 
 
 
 
 
Författare:  
Martin Löfstrand 
 
Nyckelord:  
Didaktik, Informellt lärande, Museum, Naturvetenskap och teknik, Pedagogik, Science center, 
 
 
Sociokulturellt perspektiv på lärande 
 
Uppdraget som låg till grund för detta examensarbete var att utveckla Vattenfall Science 
Centers utställning och verksamhet. Uppdraget formulerades i ett syfte att studera hur science 
centret som koncept kan utvecklas genom att pröva hur ett sociokulturellt perspektiv på 
lärande yttrar sig i skapandet av en interaktiv installation. Målet med arbetet är att föreslå hur 
ett science center kan formas och utvecklas för att skapa förutsättningar för lärande. 
 
Arbetet delades upp i tre delar. Första delen består av en studie av litteratur med syfte 
att få en övergripande bild av den forskning som berör lärande på museer. Målet var att belysa 
viktiga aspekter för lärande på museer. Andra delen består av arbetet med att formulera en 
didaktisk modell som svarar för vad, varför och hur ett ämne eller ämnesområde ska 
presenteras, samt att tillämpa den didaktiska modellen i skapandet av en interaktiv 
installation. Tredje delen av arbetet består av en utvärdering av mötet mellan den skapade 
installationen och dess användare. 
 
I denna rapport presenteras arbetets tre delar för att avslutningsvis leda till en 
diskussion kring examensarbetets huvudfråga: Hur kan förutsättningar för lärande möjliggöras 
i utformandet av en interaktiv utställning? 
 
Att skapa förutsättningar för lärande handlar om att skapa förutsättningar för 
aktiviteter som möjliggör lärande. Genom utformning och val av innehåll i en utställning 
finns möjlighet att skapa mer eller mindre goda förutsättning för lärande. Därför är det viktigt 
att från början ha en klar bild av vilken typ av aktivitet som det är önskvärt att utställningen 
inbjuder besökaren till, exempelvis samarbete, samtal och besökarens egen påverkan. 
 
Det traditionella science centret är ofta kritiserat för att framställa naturvetenskap och 
teknik som något färdigt och opåverkbart. För att skapa intresse och engagemang för dessa 
ämnen och för områdena energi och miljö betonas från flera håll vikten av att istället 
framställa dem nyanserat och från flera perspektiv. Därför är det viktigt att i arbetet med att 
utveckla en interaktiv utställning eller en science center verksamhet diskutera hur det tänkta 
ämnet ska presenteras för att uppnå detta. 
 
Att skapa och utveckla en utställning och en verksamhet är en arbetsprocess som 
involverar många människor. Här liksom i alla situationer där många människor är 
involverade i ett och samma projekt behövs en tydlig ambition och tydliga mål med 
verksamheten som kan styra och leda arbetsprocessens alla delar. I arbetet har det betonats att 
denna ambition kan utvecklas från att intressera besökaren för naturvetenskap och teknik, i 
detta fall med fokus på energi- och miljöfrågor, till att också skapa engagemang. Engagemang 
som exempelvis kan skapas genom att erbjuda besökaren verktyg för att själv kunna agera och 
påverka framtiden i relation energi- och miljöfrågor.  
 
4 
 
5 
ABSTRACT 
 
Title:   
To create conditions for learning at a science center 
 
 
 
Author:  
Martin Löfstrand 
 
Keywords:  
Informal learning, Museum, Science and technology, Pedagogical content knowledge in  
 
 
science, Science center, Sociocultural perspective on learning 
 
This study illuminates how the science center as a concept can be developed and how a 
sociocultural perspective on learning influences the design of an interactive exhibit. The aim 
of the study is to propose ideas on how a science center can be designed and developed with 
the purpose of creating good conditions for learning. 
 
The work was divided in three parts. In the first part literature was studied with the 
aim of highlighting aspects important for learning from a sociocultural perspective. In the 
second part an educational model was formulated based on the result from the literature study, 
interviews and study visits. The educational model was then used to guide the design of an 
interactive exhibit on hydro power. The third part consists of an evaluation of the exhibit 
based on observation of the visitors’ interaction with the exhibit. 
 
In this thesis the work and the result of the three parts are presented leading to a final 
discussion about the key question of the study: How can learning possibilities be created 
through the design of an interactive exhibition? 
 
Creating possibilities for learning is about creating possibilities for activities that 
makes learning possible. Through the design and in the choice of content of an exhibition it is 
possible to create more or less good conditions for learning. Therefore it is important to have 
a clear picture of what type of activities it is desirable that an exhibition invite the visitor to, 
for example cooperation and conversation and the visitors’ possibility to influence the result 
of the activity. 
 
The traditional science center is often criticized for presenting science and technology 
as something static and finished. To create interest and engagement for the subject area it is 
instead needed to be presented from a wide range of perspectives. Therefore throughout the 
work of developing an interactive exhibition or a science center it is important to discuss how 
the subject area can be presented to fulfil this aim.  
 
Creating and developing an exhibition is a work that involves a number of people with 
different backgrounds, knowledge and ideas. Just as in any other project that involves many 
people a clear ambition with clear goals is needed and makes a shared vision possible that can 
lead and steer all parts of the work. 
 
 
 
6 
FÖRORD 
 
Under sensommaren 2007 fick jag möjligheten att arbeta på Vattenfall Science Center i 
Älvkarleby. Jag fick då en förfrågan om att utföra mitt examensarbete i relation till 
utvecklingen av den framtida aktivitet som planeras för Vattenfall Science Center.  
 
Då jag är en person som varit kritisk till och aldrig riktigt fångats av det traditionella 
science centret som form och idé så såg jag det som en utmaning att få arbeta med dess 
utveckling. 
Samtidigt 
såg 
jag 
en 
möjlighet 
att 
kombinera 
civilingenjörs- 
och 
lärarkompetensen i min utbildning. Examensarbetet påbörjades i januari 2008 och avslutades i 
juni samma år. Studien som denna uppsats är resultatet av ska ligga till grund för min examen 
på programmet Civilingenjör och lärare på KTH. Examensarbetet initierades av Vattenfall 
Vattenkraft och handleddes på Vattenfall Research and Development (VRD) i Älvkarleby. 
 
Under arbetet har jag haft stort stöd från mina handledare: Per Sundqvist på VRD, 
Carolina Svensson Huldt på Stockholms Universitet samt Jan Scheffel på KTH till vilka jag är 
skyldig ett stort tack för goda idéer, intresse och tid nedlagt i detta arbete. Jag vill också 
utrycka min uppskattning för museipedagoger och kommunikatörer som tagit sig tid att träffa 
mig och dela med sig av sina kunskaper och erfarenheter. Sist men inte minst vill jag till alla 
som på VRDs verkstäder involverats i projektet säga ett stort tack för allt arbete, stora 
engagemang och ännu större tålamod i arbetet med vattenkraftsinstallationen.   
 
7 
INNEHÅLLSFÖRETECKNING 
1 INTRODUKTION.............................................................................................................11 
 
2 BAKGRUND ....................................................................................................................12 
 
3 TEORETISKA UTGÅNGSPUNKTER .............................................................................15 
 
4 ARBETETS SYFTE OCH MÅL .......................................................................................17 
 
5 METOD ............................................................................................................................19 
 
6 FÖRUTSÄTTNINGAR FÖR LÄRANDE.........................................................................24 
 
7 RESULTAT AV STUDIEBESÖK.....................................................................................32 
 
8 RESULTAT AV INTERVJUER........................................................................................38 
 
9 STORYLINE.....................................................................................................................39 
 
10 DEN DIDAKTISKA MODELLEN .................................................................................41 
 
11 DEN INTERAKTIVA INSTALLATIONEN...................................................................44 
 
12 RESULTAT AV OBSERVATIONER.............................................................................52 
 
13 METODDISKUSSION ...................................................................................................58 
 
14 SLUTSATSER ................................................................................................................60 
 
REFERENSER.....................................................................................................................66 
 
BILAGOR............................................................................................................................69 
 
 
8 
DETALJERAD INNEHÅLLSFÖRETECKNING 
1 INTRODUKTION.............................................................................................................11 
 
2 BAKGRUND ....................................................................................................................12 
2.1 VÅR TIDS STORA UTMANING.........................................................................................12 
2.2 VATTENFALL SCIENCE CENTER....................................................................................13 
2.3 DET GIVNA UPPDRAGET................................................................................................13 
2.4 BEGREPP......................................................................................................................14 
2.4.1 Installation..........................................................................................................14 
2.4.2 Styrgrupp ...........................................................................................................14 
 
3 TEORETISKA UTGÅNGSPUNKTER .............................................................................15 
3.1 PERSPEKTIV PÅ LÄRANDE.............................................................................................15 
3.2 DEN DIDAKTISKA MODELLEN........................................................................................16 
 
4 ARBETETS SYFTE OCH MÅL .......................................................................................17 
4.1 ARBETETS TRE DELAR..................................................................................................17 
4.2 FRÅGESTÄLLNING........................................................................................................17 
4.3 RAPPORTENS DISPOSITION............................................................................................18 
 
5 METOD ............................................................................................................................19 
5.1 STUDIE AV LITTERATUR ...............................................................................................19 
5.2 STUDIEBESÖK OCH INTERVJUER....................................................................................19 
5.3 KONFERENS.................................................................................................................20 
5.4 SKAPANDET AV INSTALLATIONEN.................................................................................20 
5.5 OBSERVATIONER .........................................................................................................20 
 
6 FÖRUTSÄTTNINGAR FÖR LÄRANDE.........................................................................24 
6.1 NYCKELORD FÖR LÄRANDE PÅ MUSEER ........................................................................24 
6.1.1 Mening................................................................................................................24 
6.1.2 Identitet ..............................................................................................................25 
6.1.3 Rum ....................................................................................................................25 
6.1.4 Samtal.................................................................................................................26 
6.1.5 Samarbete...........................................................................................................26 
6.1.6 Förkunskap ........................................................................................................26 
6.1.7 Personligt inflytande ..........................................................................................26 
6.1.8 Berättelsen som metod.......................................................................................27 
6.2 HINDER FÖR LÄRANDE .................................................................................................27 
6.3 FRAMSTÄLLNING AV NATURVETENSKAP I UTSTÄLLNINGEN ...........................................28 
6.4 KRITIK MOT SCIENCE CENTRET .....................................................................................28 
6.5 SAMMANFATTANDE DISKUSSION DEL I.........................................................................29 
 
7 RESULTAT AV STUDIEBESÖK.....................................................................................32 
7.1 BESÖK PÅ MUSEER OCH UTSTÄLLNINGAR......................................................................32 
7.1.1 Rummet ..............................................................................................................32 
7.1.2 Det egna valet .....................................................................................................32 
7.1.3 Den egna kunskapen och erfarenheten .............................................................33 
7.1.4 Medier.................................................................................................................33 
 
9 
7.1.5 Interaktiva inslag ...............................................................................................34 
7.1.6 Den personliga berättelsen.................................................................................35 
7.1.7 Visningar och guider..........................................................................................35 
7.2 DISKUSSION OM MÖTET MED MUSEER OCH UTSTÄLLNINGAR..........................................36 
7.2.1 Om datorer.........................................................................................................36 
7.2.2 Om texter, ljud och bild.....................................................................................36 
7.2.3 Om program och guider ....................................................................................36 
7.2.4 Om sammanhang ...............................................................................................36 
7.2.5 Om interaktion...................................................................................................37 
7.3 SAMMANFATTNING......................................................................................................37 
 
8 RESULTAT AV INTERVJUER........................................................................................38 
8.1 INTERVJUER.................................................................................................................38 
8.1.1 Skapandet av utställningen................................................................................38 
8.1.2 Framtidens museum...........................................................................................38 
8.2 DISKUSSION OM RESULTAT AV INTERVJUER ..................................................................38 
 
9 STORYLINE.....................................................................................................................39 
9.1 STORYLINE SOM METOD...............................................................................................39 
9.2 DISKUSSION  OM STORYLINE PÅ MUSEET.......................................................................39 
 
10 DEN DIDAKTISKA MODELLEN .................................................................................41 
10.1 INSTALLATIONENS MÅLGRUPP....................................................................................41 
10.2 ÖVERGRIPANDE AMBITION .........................................................................................41 
10.3 VAD?.........................................................................................................................42 
10.3.1 Ämnesurvalet ...................................................................................................42 
10.4 VARFÖR?...................................................................................................................43 
10.5 HUR?.........................................................................................................................43 
 
11 DEN INTERAKTIVA INSTALLATIONEN...................................................................44 
11.1 URSPRUNGLIG IDÉ FÖR INSTALLATIONEN....................................................................44 
11.2 ARBETSPROCESSEN OCH DEN SLUTLIGA INSTALLATIONEN ...........................................45 
11.3 BERÄKNINGAR OCH INSTÄLLNINGAR ..........................................................................46 
11.4 VAL AV TEXTER OCH ILLUSTRATIONER .......................................................................46 
11.5 INSTALLATIONENS HÅLLBARHET OCH FUNKTION.........................................................47 
11.5.1 Hållbarheten.....................................................................................................47 
11.5.2 Funktion ...........................................................................................................47 
11.6 SAMMANFATTANDE DISKUSSION DEL II ......................................................................48 
11.6.1 Förutsättningar och begränsningar i arbetet..................................................48 
11.6.2 Formuleringen och tillämpning av den didaktiska modellen.........................48 
11.6.3 Vikten av en tydlig ambition............................................................................48 
11.6.4 Svårigheter i arbetet.........................................................................................49 
11.6.5 Lärdomar .........................................................................................................49 
 
12 RESULTAT AV OBSERVATIONER.............................................................................52 
12.1 FÖRSTA MÖTET MELLAN INSTALLATION OCH BESÖKARE..............................................52 
12.2 UTVECKLING AV AKTIVITETEN ...................................................................................53 
12.2.1 Samtalet............................................................................................................53 
12.2.2 Samarbetet........................................................................................................54 
12.2.3 Äldres relation till de yngre .............................................................................54 
 
10 
12.3 MENINGSSKAPANDE AKTIVITET – EN JÄMFÖRELSE ......................................................54 
12.3.1 Hands-on...........................................................................................................54 
12.3.2 Playing-around.................................................................................................54 
12.3.3 Extending the meaning.....................................................................................55 
12.3.4 Inte enbart en typ av aktivitet..........................................................................55 
12.4 SAMMANFATTANDE DISKUSSION DEL III.....................................................................55 
 
13 METODDISKUSSION ...................................................................................................58 
13.1 LITTERATUR ..............................................................................................................58 
13.2 STUDIEBESÖK OCH INTERVJUER..................................................................................58 
13.3 OBSERVATIONER........................................................................................................58 
 
14 SLUTSATSER ................................................................................................................60 
14.1 ARBETETS TRE DELAR ................................................................................................60 
14.1.1 Del I - Vilka aspekter är viktiga för lärande på museet och science center?.60 
14.1.2 Del II - Hur kan aspekter viktiga för lärande omsättas i praktiken? ............60 
14.1.3 Del III - Vad händer i mötet mellan besökare och installation?.....................60 
14.2 ATT SKAPA FÖRUTSÄTTNINGAR FÖR LÄRANDE............................................................61 
14.2.1Tydlig ambition .................................................................................................61 
14.2.2 Framställningen av naturvetenskap och teknik..............................................61 
14.2.3 Den önskvärda aktiviteten ...............................................................................62 
14.3 AVSLUTANDE ORD .....................................................................................................62 
 
REFERENSER.....................................................................................................................66 
 
BILAGOR............................................................................................................................69 
BILAGA I: STUDIEBESÖK OCH INTERVJUER .........................................................................70 
BILAGA II:  GUIDELINE FÖR STUDIEBESÖKET......................................................................71 
BILAGA III: GUIDELINE FÖR INTERVJUER............................................................................72 
BILAGA IV: GUIDELINE FÖR OBSERVATION ........................................................................73 
BILAGA V: MODELLSKISSER..............................................................................................74 
BILAGA VI: BILDER PÅ INSTALLATIONEN ...........................................................................76 
BILAGA VII : DISPLAYENS UTSEENDE OCH INNEHÅLL .........................................................77 
BILAGA VIII: TEXTER OCH ILLUSTRATIONER......................................................................78 
 
11 
1 INTRODUKTION 
 
Vattenfall startade år 2007 Vattenfall Science Center som en del i arbetet med att skapa 
intresse och sprida kunskap om energi och miljöfrågar samt för att stärka acceptansen för den 
egna verksamheten. Detta examensarbete är ett uppdrag initierat av Vattenfall Vattenkraft och 
utfört med mål att föreslå hur utställningarna på Vattenfall Science Center kan formas och 
utvecklas för att skapa förutsättningar för lärande. Arbetet skulle mynna i en interaktiv 
installation för Vattenfall Science Center samt i en slutrapport. Arbetet vill jag rikta till 
personer, företag och organisationer som har intresse i att utveckla utställningar och 
visningsverksamheter med syfte att skapa rum för lärande. Arbetet behandlar frågan hur 
förutsättningar för lärande skapas i utformandet av utställningar riktade mot en bred 
målgrupp. Min önskan är att uppsatsen ska inspirera till verksamheter som är grundade i 
lärandeteori med ambitionen att intressera och engagera människor för energi- och 
miljöfrågor.  
 
Arbetet tar avstamp i ett sociokulturellt perspektiv på lärande och är indelat i tre delar. 
Första delen syftar till att lägga en teoretisk grund för nästkommande delar och belyser 
aspekter viktiga för lärande på science center och museer. Den andra delen behandlar frågan 
hur dessa aspekter på lärande kan omsättas i skapandet och formandet av en interaktiv 
utställning. Frågan behandlades också praktiskt i skapandet av en interaktiv installation som 
placerades på Vattenfall Science Center. Installationen skapades i syfte att uppfylla uppdraget 
från Vattenfall samt för att pröva idéer på hur en installation kan utformas i syfte att skapa 
förutsättningar för lärande. Den tredje och sista delen är en utvärdering i form av 
observationer av mötet mellan besökare på Vattenfall Science Center och den skapade 
installationen som placerades i utställningen på Vattenfall Science Center. Resultatet 
presenteras i denna rapport och avslutas med en diskussion kring arbetets huvudfråga: Hur 
kan förutsättningar för lärande möjliggöras i utformandet av en interaktiv utställning?    
 
 
 
12 
2 BAKGRUND 
2.1 VÅR TIDS STORA UTMANING 
Världens regeringar och ledare talar om den. Medier skriver och rapporterar om den. Företag 
framhåller sina gröna lösningar för att i framtiden minska sin påverkan på den. Vi påverkas av 
debatten och pratar om den på fikarasten och på bussen. Klimatförändringen är på allas 
läppar. Samtidigt som informationen och den allmänna kunskapen om klimatförändringen 
växer, växer också frustrationen över att inte veta vad som kan göras åt problemet. Problemets 
storlek som gör att varje försök till förändring och förbättring upplevs vara som en droppe i 
havet skapar en stämning av uppgivenhet inför framtiden. I alla tider har människans 
nyttjande av jordens resurser påverkat miljön i stort och i smått vilket lett till förändrat 
beteende och nya lösningar för samhället. Idag står vi inför flera stora utmaningar för att 
uppnå ett hållbart samhälle, men vad behövs för att uppnå en hållbar utveckling? 
 
Som ett steg i riktning mot ett hållbart samhälle beslöt FN 2002 att åren 2005 till 2014 
ska vara ett årtionde för utbildning för hållbar utveckling. (Sida, 2007) Viljan är att all 
utbildning och undervisning ska genomsyras av frågor relaterat till hållbar utveckling. Syftet 
är att uppmuntra till förändrat beteende i alla samhällen för att uppnå en ekonomiskt, socialt 
och miljömässigt hållbar värld. I linje med detta gav den svenska regeringen år 2003 ett 
uppdrag till en kommitté att kartlägga och analysera hur utbildningssystemet på alla nivåer 
arbetar för en hållbar utveckling av samhället, både ekonomiskt, socialt och miljömässigt. 
Kommittén kom med ett betänkande (SOU 2004:104) där det uttrycks att utbildningen spelar 
en viktig roll. Utbildning för hållbar utveckling bör syfta till att de lärande erövrar förmåga 
och vilja att verka för hållbar utveckling lokalt och globalt. Flera nyckelområden har 
framhållits som centrala i utbildning för hållbar utveckling, bland andra naturresurser och 
klimatförändring. Kommittén identifierar flera karaktärsdrag som behöver känneteckna 
utbildningen bland annat att de ekonomiska, sociala och miljömässiga förhållanden bör 
behandlas integrerat och ämnesöverskridande och att innehållet bör spänna från dåtid till 
framtid och från det lokala till det globala. Kommittén föreslår bland annat att dialogen 
mellan aktörer inom och utanför utbildningsområdet om utbildning för hållbar utveckling 
behöver utvecklas och fördjupas samt att kriterierna för verksamhetsstödet till science centers 
bör ses över så att dessa stödjer lärande för hållbar utveckling. 
 
The Relevance of Science Education (ROSE) är ett internationellt samarbetsprojekt 
med målsättning att belysa påverkande faktorer viktiga för lärande inom naturvetenskap och 
teknik. (ROSE, 2008) I projektet har ungdomars intresse i olika länder kring naturvetenskap 
och teknik undersökts och diskuterats. Bland annat utfördes en undersökning i Norge år 2002 
om hur unga människor relaterar till miljöproblematiken. Resultatet presenteras i en rapport 
med titeln: Empowered for action? How do young people relate to environmental 
challenges?(Schreiner och Sjöberg, 2005) Empowered beskrivs i rapporten som uppmuntrad 
till agerande och att tro på sin egen möjlighet och förmåga att påverka omgivningen. För att 
med denna attityd bemöta framtidens miljörelaterade utmaningar beskrivs att en person 
behöver: framtidshopp och visioner, bära känslan att kunna påverka världens framtid, vara 
motiverad för att agera, tänka att miljöfrågor är viktiga och slutligen ha ett intresse för dessa 
frågor.  Utifrån undersökningen drogs slutsatsen att de unga har en tro på att det fortfarande 
går att finna lösningar på miljöproblematiken. Trots det så är deras eget engagemang lågt och 
nyfikenheten kring miljöfrågan liten. Hälften av ungdomarna i undersökningen ansåg att 
miljöproblemen gjorde att framtiden verkar dyster och hopplös. Författarna till rapporten 
föreslår att undervisning relaterad till miljö bör engagera studenter i att tydliggöra, diskutera 
och slutligen agera på framlyft problematik.  
 
13 
2.2 VATTENFALL SCIENCE CENTER 
Vattenfall är Sveriges och ett av norra Europas största energiföretag. Vattenfall har en uttalad 
ambition att vara ett energiföretag som är nummer ett för miljön, sett utifrån ett 
motsägelsefullt uttalande då Vattenfall ofta nämns i relation till kolkraftverk, kolbrytning och 
ifrågasatt hantering av kärnkraft i Tyskland och Polen. Samtidigt som delar av Vattenfalls 
verksamhet ifrågasätts så pågår flera stora projekt för att nå företagets målsättning att år 2030 
ha halverat de egna koldioxidutsläppen räknat från år 1990. (Vattenfall, 2008) Ett av dessa 
projekt 
är 
det 
”koldioxidfria” 
kolkraftverket 
som 
bygger 
på 
utveckling 
av 
koldioxidavskiljning och lagring av koldioxid. Vattenfall arbetar också med att öka andelen 
vindkraft i det svenska elsystemet, kontinuerlig utveckling och effektivisering av vattenkraft 
och kärnkraft samt ett antal mindre samarbetsprojekt, bland annat utveckling av vågkraft och 
plug-in elbilar. Klimat- och miljöfrågor beskrivs som högprioriterat för Vattenfall och 
företaget använder uttrycket: ”Om man är en del av problemet har man också ansvar för 
lösningen” som vägledande för sitt arbete i dessa frågor. Vattenfall har som ambition att 
utöver förbättring och effektivisering av den egna verksamheten också arbeta med 
opinionsbildning och kunskapsspridning. (Vattenfall, 2008) 
 
Vattenfall är ett företag som likt många andra företag i Sverige står inför stora 
framtida utmaningar gällande nyrekrytering och kompetensväxling. Under de närmaste tio 
åren kommer nära hälften av Vattenfalls medarbetare att gå i pension. För företaget är det 
viktigt att fler ungdomar intresserar sig för naturvetenskap och teknik, utbildar sig och har 
viljan att arbeta med energi och miljöfrågor i framtiden. Som ett led i att engagera, skapa 
intresse och sprida kunskap om energi- och miljöfrågor samt för att stärka acceptansen för 
Vattenfalls egen verksamhet startade år 2007 Vattenfall Science Center. Ett science center kan 
beskrivas som det interaktiva museet och är ett koncept för att bedriva museiverksamhet med 
interaktiva utställningar relaterade till naturvetenskap och teknik. Science centers har en 
gemensam målsättning att skapa ett ökat intresse för naturvetenskap och teknik hos 
allmänheten. Science centers vill inspirera, skapa nyfikenhet och frågor och ge svar genom att 
erbjuda besökaren möjlighet till experimenterande med interaktiva installationer. I kontrast till 
det traditionella objektbaserade museet erbjuder science center utställningar som är öppna för 
att beröra, uppleva och undersöka. Science centret som form och rörelse utvecklades under 
1960-talet och har sedan spridits över världen. I Sverige öppnades det första science centret i 
början av 1980-talet och idag finns ett 30-tal science centers spridda över landet. 
Målsättningen med svenska science centers ligger i linje med ursprungstanken att öka 
allmänhetens intresse, förståelse och kunskap om naturvetenskap och teknik. 
 
Vattenfall Science Center ligger på Laxön i Älvkarleby i norra Uppland. Det startade 
som ett tvåårigt projekt för att pröva idén att använda science center som ett verktyg för att 
bidra till ökad kunskap och intresse för teknik och naturvetenskap bland skolungdomar och i 
samhället i övrigt. Under projektåren hyr Vattenfall Science Center vandringsutställningar 
från Tom Tits Experiment. Vid en eventuell förlängning av projektet är ambitionen att skapa 
en egen interaktiv utställning som behandlar energi- och miljöfrågor. 
2.3 DET GIVNA UPPDRAGET 
Inledningsvis har vi sett att vårt samhälle står inför stora utmaningar och viktiga förändringar 
inom områdena energi och miljö för utvecklingen av ett hållbart samhälle. Det är en 
förändring som kräver både ökad allmän kunskap inom områdena energi och miljö och ett 
ökat och fördjupat intresse för naturvetenskap och teknik bland unga människor. Unga 
människor tror att det går att finna lösningar på miljöproblemen men upplever samtidigt att 
just dessa problem gör bilden av framtiden både dyster och hopplös. Science center har 
 
14 
utvecklats för att främja intresset för naturvetenskap och teknik. Vattenfall Science Center är 
en satsning med mål att bistå till ett behov av kunskapsspridning inom dessa områden. Jag 
anser att det är viktigt att fortsätta att arbeta med att intressera och engagera allmänheten och 
framförallt unga människor med frågor kring hållbar utveckling där energisektorn är en stor 
och viktig del. Detta examensarbete initierades av Vattenfall Vattenkraft och handleddes på 
VRD. Det givna uppdraget var att föreslå hur Vattenfall Science Centers utställning och 
verksamhet kan utvecklas och arbetet skulle mynna i en interaktiv installation. Uppdraget 
formulerades till ett syfte att studera hur science centret som koncept och den interaktiva 
utställningen kan utvecklas med fokus på att skapa förutsättningar för lärande inom energi- 
och miljöfrågor.  
2.4 BEGREPP 
2.4.1 Installation 
Interaktiva utställningar och science centers består ofta av flera fristående delar ofta beskrivna 
som experiment. Jag har valt att kalla dessa fristående delar för installationer.  
 
2.4.2 Styrgrupp 
För arbetet sattes en styrgrupp samman för ledning och beslutsfattning av arbetet. Styrgruppen 
bestod av fyra personer från Vattenfall Science Center, Vattenfall Vattenkraft och VRD. 
 
 
 
15 
3 TEORETISKA UTGÅNGSPUNKTER 
3.1 PERSPEKTIV PÅ LÄRANDE 
Det är naturligt att lärande diskuteras och studeras i relation till skolan men självklart pågår 
mycket lärande också utanför skolan. I vårt samhälle finns en mängd institutioner förutom 
skolan som har ambitionen att vara lärandemiljöer. Museer och science center är exempel på 
sådana institutioner. I allmänhet görs en skiljedragning mellan det formella lärandet i skolan 
där organiserad undervisning pågår och det informella lärandet utanför klassrummet. 
Informellt lärande kan förenklat beskrivas som det lärande som sker i olika 
vardagssituationer, då vi ser på TV, samtalar med en vän eller besöker ett science center. 
Informellt lärande benämns ibland som free-choice lärande. Med free-choice begreppet 
betonas möjligheten att utifrån eget intresse välja vad som ska läras samt var och när vi väljer 
att delta i lärande situationer. Det finns de som ifrågasätter om informellt lärande är ett 
passande ord och menar att museet befinner sig i ett gränsland mellan den formella och den 
informella läromiljön. Jag har valt att inte fördjupa mig i denna diskussion utan kommer att 
använda informellt lärande som ett sammanfattande begrepp för lärande utanför skolan och 
inkluderar lärande på museet och science centret, det vill säga lärande i de miljöer och 
utställningar som jag i detta arbete har som mål att utveckla.   
 
När lärande diskuteras, studeras och när lärandesituationer planeras så styrs 
diskussion, studie och planering av uppfattningen om vad lärande och kunskap är. Vår 
uppfattning eller vårt perspektiv på lärande kommer sannolikt att ge ett avtryck på resultatet. 
Det är framförallt tre perspektiv på lärande och varianter av dessa som framhålls när 
lärandeteorier diskuteras. De tre är det behavioristiska, det konstruktivistiska och det 
sociokulturella perspektivet på lärande. Mycket förenklat kan man säga att de tre 
lärandeperspektiv syftar till att förklara lärande, det vill säga att ta sig från att inte kunna till 
att kunna. Jag kommer inte att göra en fördjupande beskrivning eller diskussion av dessa tre 
perspektiv utan endast i korthet beskriva dem och i någon grad visa på vad som skiljer 
perspektiven åt.  
 
Utifrån ett behavioristiskt perspektiv är lärande en förändring av en individs 
handlande. Kunskap är objektiv och kvantitativ och kan mottas i lagom stora uppdelade bitar. 
För varje steg i lärandeprocessen är belöning viktig för att stimulera till fortsatt lärande. En 
lärandesituation influerat av ett behavioristiskt perspektiv kan liknas vid vilket vi lär en hund 
att sitta genom att vid upprepade tillfällen ge den belöning då den sätter sig ned vid 
kommandot sitt.  
 
Ett konstruktivistiskt perspektiv influerat av Piaget beskriver lärande som något som 
kommer inifrån individen. Beroende av individens mognad och möjlighet konstrueras 
kunskap och en personlig inre förståelse som ofta liknas vid en inre rekonstruktion av den 
yttre världen. Det konstruktivistiska perspektivet på lärande har länge varit det dominerande 
perspektivet i skola och utbildning och skapandet av de flesta science centers har medvetet 
eller omedvetet influerats av detta perspektiv. Detta kan ses i hur science center som koncept 
framhåller individens aktivitet och experimenterande med syfte att skapa sin egna personliga 
förståelse för och inre mentala representation av ett fenomen eller en teknik.  
 
Ett sociokulturellt perspektiv på lärande betonar att lärandet i första hand handlar om 
aktivitet och yttrar sig i förmåga till aktivitet och inte något som bara pågår i huvudet på 
individen. Kunskap konstrueras genom samtal och samarbete i en bestämd situation och i ett 
bestämt sammanhang. Språket och kommunikationen är centralt och interaktion och 
samarbete är avgörande för lärandet. Människor använder kommunikativa verktyg och 
artefakter och interagerar med andra människor för att utföra någonting de ensamt inte har 
 
16 
förmågan att göra. Säljö (2000) menar att lärande inte handlar om att få del av information 
utan att kunna göra erfarenheter i miljöer där fysiska och intellektuella redskap görs 
tillgängliga på ett för individen rimligt sätt och där de används som en del i konkreta 
verksamheter.  
 
Insulander (2005) hänvisar till Pierroux som menar att det pågår ett paradigmskifte 
inom lärandeforskning och beskriver att ett tidigare ”fokus på individuella möten med 
autentiska föremål ersätts nu av ett socialkulturellt perspektiv som betonar publikens aktivitet, 
artefakter och språket som medierande i den meningsskapande processen”. (Insulander, 
2005, s.19) Science centret är ett koncept som tidigare nämnts har utvecklats i en 
konstruktivistisk tradition och således präglats av ett konstruktivistiskt perspektiv på lärande. 
Jag finner det intressant att se hur ett sociokulturellt perspektiv på lärande kan ge nya 
infallsvinklar och idéer till hur science center kan formas och utvecklas. Därför kommer 
denna studie fortsättningsvis att anta ett sociokulturellt perspektiv på lärande, vilket kommer 
att ligga till grund för urval av litteratur samt ha inverkan på hur den didaktiska modellen, se 
nedan, formuleras och senare tillämpas i skapandet av en interaktiv installation för Vattenfall 
Science Center.  
3.2 DEN DIDAKTISKA MODELLEN 
Två begrepp som ofta hörs i relation till lärande och då kanske framförallt i relation till 
skolundervisning är pedagogik och didaktik. Pedagogik är ett begrepp som även används lite 
nu och då i samband någons skicklighet i att förklara eller undervisa, då menar vi gärna att 
personen i fråga är pedagogisk. Pedagogik i egentlig mening handlar om läran om utbildning 
och uppfostran och behandlar frågan om hur människan lär. Didaktik är i vardagstal ett mer 
ovanligt begrepp än pedagogik och handlar om hur undervisning i ett bestämt ämne utförs i 
praktiken. Didaktiken kan beskrivas som en bro mellan det i undervisningen behandlade 
ämnet och pedagogiken.  
 
Detta arbete handlar inte om att studera och planera för undervisning i vanlig 
bemärkelse utan om att skapa en installation och en miljö fri att använda för den som är 
intresserad. Det ger andra förutsättningar och ställer andra krav, begreppen pedagogik och 
didaktik anser jag ändå är användbara för att beskriva processen att planera för en installation 
tänkt att ge förutsättningar för lärande. I detta arbete är ett mål att, inspirerat av ett 
sociokulturellt perspektiv på lärande, skapa en plats och möjliggöra för en aktivitet som ger 
förutsättningar för lärande. I arbetet kommer jag att formulera en didaktiska modell som 
svarar till nyckelfrågororna: vad, varför, hur och för vem. Vad är det som ska presenteras i 
utställning? varför ska just detta presenteras? och framförallt hur ska det göras? För vem? det 
vill säga målgruppen kommer att ha betydelse för hur vi svarar på de övriga tre frågorna. 
 
17 
4 ARBETETS SYFTE OCH MÅL 
4.1 ARBETETS TRE DELAR 
Det givna uppdraget för detta examensarbete var som tidigare nämnts att utveckla Vattenfall 
Science Centers utställning och verksamhet och ett ställt krav var att arbetet skulle mynna i en 
interaktiv installation samt i en slutrapport. Uppdraget formulerades i syftet att studera hur 
science center som koncept och den interaktiva utställningen kan utvecklas med fokus på att 
skapa förutsättningar för lärande om energi- och miljöfrågor. Ett sociokulturellt perspektiv på 
lärande valdes som teoretisk utgångspunkt i syfte att se hur perspektivet yttrar sig i skapandet 
av en interaktiv installation.  
 
Arbetet delades in i tre delar där vardera del bär ett specifikt syfte och ett mål. Med en 
idé om att en utställnings innehåll och design påverkar besökarnas aktiviteter och således ger 
mer eller mindre goda förutsättningar för lärande så valdes att som en första del av arbetet 
studera vad som beskrivs vara viktiga aspekter för lärande på museer. Arbetets första del 
består av en studie av litteratur utförd med syfte att få en övergripande bild av den forskning 
som berör lärande på museer utifrån ett sociokulturellt perspektiv. Målet med arbetets första 
del var att belysa vad som anses vara viktiga aspekter för lärande på museer samt att lägga en 
teoretisk grund för nästkommande delar. 
 
Studiebesök på museer och science center planerades och utfördes i syfte att få en 
uppfattning om hur innehåll och design av utställningar påverkar besökarnas aktiviteter. 
Intervjuer med museipedagoger utfördes i syfte att få idéer om hur en utställning kan utformas 
med mål att skapa förutsättningar för särskilda aktiviteter. I den andra delen av arbetet var 
målet att utifrån resultat från studier av litteratur samt idéer från studiebesök och intervjuer 
formulera en didaktisk modell (se avsnitt 3.1) samt att använda den i skapandet av en 
interaktiv installation.  
 
I den tredje och sista delen av arbetet var syftet att observera mötet mellan skapad 
installationen och dess användare och diskutera detta möte och den aktivitet som uppstod i 
mötet utifrån litteratur samt mot målet med den didaktiska modellen formulerad i arbetets 
andra del. 
4.2 FRÅGESTÄLLNING 
Arbetets tre delar beskrivna i avsnittet ovan kan sammanfattas med tre frågor: 
 
• Del I  - Vilka aspekter är viktiga för lärande på museer och science center? 
• Del II  - Hur kan aspekter viktiga för lärande omsättas i praktiken? 
• Del III  - Vad händer i mötet mellan besökare och installation? 
 
Utifrån de tre frågorna ovan formulerades arbetets huvudfråga: 
 
 
• Hur kan förutsättningar för lärande möjliggöras i utformandet av en interaktiv 
utställning? 
 
 
18 
4.3 RAPPORTENS DISPOSITION 
Detta arbete är som tidigare beskrivits uppdelat i tre delar. Denna uppsats som är ett resultat 
av arbetet är består av 14 kapitel. I de inledande fem kapitlen presenteras bakgrund, teoretiska 
utgångspunkter, syfte och mål samt metoder för att uppnå uppsatta mål med arbetet. Därefter 
presenteras de tre delarna var för sig. 
 
Resultatet av arbetets första del presenteras i kapitel sex. I kapitlet lyfts ett antal 
aspekter viktiga för lärande och som diskuterats i didaktisk litteratur och i lärandeforskning.  
 
Arbetets andra del presenteras i kapitel sju till elva. Inledningsvis presenteras mötet 
med museer, utställningar, pedagoger och kommunikatörer. I kapitel nio presenteras Storyline 
som metod utifrån lärdomar från konferensen Storyline som ett verktyg för utbildning för 
hållbar utveckling. I kapitel tio och elva presenteras det praktiska arbetet med att formulera en 
didaktisk modell utifrån idéer från arbetets föregående delar samt det påföljande arbetet med 
att skapa en interaktiv installation. 
 
 
Den tredje och sista delen i arbetet svarar till vad som händer i mötet mellan 
besökare och skapad installation och presenteras i kapitel tolv. Inledningsvis sammanfattas 
resultatet av observationer för att avslutas med en diskussion. 
 
I kapitel tretton diskuteras använda metoder och arbetets genomförande. I det 
avslutande kapitlet sammanfattas slutsatser från arbetets tre delar. 
 
 
19 
5 METOD 
Ett antal metoder har använts för att svara till arbetets tre delar i syfte att skapa underlag för 
att diskutera arbetets huvudfråga. Metoderna för vardera del är kortfattat presenterade i 
tabellen nedan och mera utförligt i efterkommande stycken. 
 
 
Mål 
Aktör 
Metod 
Förväntat resultat 
Del I 
Studera lärande på 
museer 
 
Studie av 
litteratur 
Formulering av 
nyckelord för lärande 
Del II 
Studera hur museer 
skapar förutsättningar 
för lärande  
Museer och 
museipedagoger 
Studiebesök 
och intervjuer 
Idéer för att skapa 
önskvärda 
besöksaktiviteter 
genom utformningen 
av en utställning 
 
Lära om Storyline 
som arbetsmetod för 
utbildning om hållbar 
utveckling 
Stroryline 
Sverige 
Deltaga på 
Storyline-
konferens  
Idéer för hur 
berättelsen som metod 
kan användas i en 
utställning 
 
Praktisk tillämpning 
av didaktisk modell 
Verkstäder och 
hantverkare på 
VRD 
Arbetsprocess 
Installation samt 
lärdomar om 
skapandet av 
utställning  
Del III 
Studera vad som 
händer i mötet mellan 
installation och 
användare 
Besökare på 
Vattenfall 
Science Center 
Observationer 
Diskussion kring 
besöksaktivitet i 
relation till skapad 
installation 
5.1 STUDIE AV LITTERATUR 
Litteratur om lärande på museer har studerats med mål att lyfta fram nyckelord för informellt 
lärande vilka kan ligga som grund för formulerandet av en didaktisk modell. Museer och 
lärande – en forskningsöversikt (Insulander, 2005) har använts som en första ingång till 
forskningsområdet kring lärande på museer. Vidare har jag sökt referenser i artikeldatabaser 
och litteraturkataloger. Det sociokulturella perspektivet på lärande har legat till grund för 
urvalet av litteratur relaterat till lärande på museer och informellt lärande. 
5.2 STUDIEBESÖK OCH INTERVJUER 
Studiebesök på museer och utställningar (se bilaga I för en lista över besökta museer och 
utställningar) utfördes med syfte att studera hur innehåll och utformning av utställningar 
påverkar besöksaktiviteten. Målet var att få tankar, inspiration och idéer för utformning av 
installation och utställning. Urvalet för studiebesöken gjordes på två grunder. Den första var 
att ta del av en stor variation av musei- och utställningstyper. Den andra var att besöka museer 
och utställningar som hade utställningar och skolprogram relaterade till energi-, och 
miljöfrågor. En guideline (se bilaga II) användes som stöd för att under studiebesöken 
fokusera särskilt på ett antal områden relaterade till mötet mellan besökare och utställning. 
Exempelvis hur en utställnings design, innehåll och medier påverkade besökarnas aktivitet i 
form av samtal och samarbete.  
 
20 
I samband med fyra studiebesök på museer och informationscenter med utställningar och 
skolprogram relaterade till energi-, och miljöfrågor utfördes kvalitativa intervjuer och samtal 
med museipedagoger och företagskommunikatörer (se bilaga I). Under intervjuerna 
samtalades om deras arbete i utställningar och med skapandet av utställningar. Syftet med 
intervjuerna var att få ta del av erfarenheter från skapandet av utställningar med mål att få 
idéer om hur en utställning kan utformas för att skapa förutsättningar för lärande. Exempelvis 
samtalades om vad som är önskvärda besöksaktiviteter, hur detta kan uppnås samt vad som 
ligger till grund för hur utställningen och arbetet med besökarna utformas. Under intervjuerna 
användes en guideline (se bilaga III) som stöd. 
 
Under samtliga studiebesök och intervjuer fördes minnesanteckningar. Intervjuer med 
museipedagoger spelades in. Det finns en risk att resultatet av studiebesök och intervjuer kan 
uppfattas som en diskussion om kvalitén på olika verksamheter. Detta har inte varit mitt syfte. 
5.3 KONFERENS 
Under studien besöktes en konferens om Storyline som ett verktyg för utbildning för hållbar 
utveckling. Syftet med att delta på konferensen var att se om Storyline kan vara en användbar 
metod i utveckling av Vattenfall Science Centers utställning och verksamhet. Målet var att få 
idéer och ta del av andras erfarenheter i arbetet med utbildning och undervisning om hållbar 
utveckling i och utanför skolan. Konferensen hölls i Göteborg den 11-12 april 2008.  
5.4 SKAPANDET AV INSTALLATIONEN 
Skapandet av installationen är bättre beskriven som en arbetsprocess än ett antal 
studiemetoder. Arbetsprocessen innehöll skapandet av beskrivningar och ritningar, samtal och 
diskussioner angående tekniska lösningar samt praktiskt arbete. Jag väljer att ta med 
arbetsprocessen som en del av studiemetoden då processen i sig är viktig i att svara på hur 
aspekter i lärande teorier för en informell kontext kan översättas och tillämpas i praktiken. 
5.5 OBSERVATIONER 
Genom observationer ges möjligheten att beskriva vad en grupp säger och gör och vad som 
händer i situationen som uppstår. I syfte att svara på vad som sker i mötet mellan besökare 
och den skapade interaktiva installationen så planerades och utfördes ett antal observationer 
av mötet mellan besökare på Vattenfall Science Center installationen. Observationerna 
planerades att vara icke-medverkande i betydelsen att observatören i så liten grad som möjligt 
skulle påverka och interagera i den observerade aktiviteten. Mål med observationen var att få 
underlag för att diskutera aktiviteten som uppstod i mötet mellan besökare och installationen 
mot litteratur samt målet med installationen i form av önskvärd aktivitet. 
 
Vattenfall Science Center är uppfört i en gammal logementsbyggnad från början av 
1800-talet. Under tiden för observationen bestod utställningen av ett 20-tal olika experiment 
utplacerade i fem av husets rum. Utställningens olika delar var av olika karaktär, flera delar 
handlade om synvillor och gåtor men där fanns också såpbubblor, flytande ägg och kulbanor. 
I rummet där vattenkraftsinstallationen var placerad fanns även en träningscykel, en 
vattenvirvel och ett bord med lego för besökarna att använda. Vattenfall Science Center har 
varje vardag mellan 50 och 150 besökare bestående av grupper från i första hand förskola och 
grundskola men också gymnasie- och vuxengrupper. Ett inbokat gruppbesök på Vattenfall 
Science Center börjar med en introduktion där utställningsguiderna berättar för besökarna om 
huset och platsen och avslutas med en experimentdemonstration. Efter introduktionen som tar 
 
21 
omkring 30 minuter rör sig gruppen fritt i huset och aktiverar och engagerar sig i utställningen 
efter eget intresse.  
 
Målsättningen var att observera olika typer av besökare och deras möte med 
installationen. Därför gjordes ett urval av de på Vattenfall Science Center inbokade grupperna 
för att täcka både barn, ungdomar och vuxna. Observationer planerades även att utföras under 
ett par helgdagar då största delen av besökarna består av småbarnsfamiljer. Under 
observationerna användes en guideline (bilaga IV) som stöd. Observationerna utfördes under 
sju vardagar i maj och juni 2008. Under de dagar då observationer utfördes besöktes centret 
av förskolegrupper, klasser från låg-, mellan- och högstadiet samt en gymnasieklass. Under 
observationen befann jag mig i rummet och i nära anslutning till installationen. Jag försökte 
vara uppmärksam på all aktivitet i form av samtal, samarbete och användning av interaktiva 
inslag och tillgänglig information i form av texter och illustrationer och kontinuerligt 
anteckna vad som hände.  
 
Minnesanteckningar från observationerna användes för att diskutera aktiviteten utifrån 
nyckelorden för lärande, se kapitel 6, samt i en jämförande diskussion mot Fors studie (2006) 
som behandlar skapande av mening och identitet genom aktivitet. 
 
Jag valde att inte informera besökarna om den pågående studien och observationen av 
deras möte med installationen då jag ansåg att det skulle påverka aktiviteten. Utifrån syftet 
med observationerna ansåg jag att det inte var nödvändigt att informera om observationen. 
 
 
 
 
 
 
 
22 
 
 
23 
 
 
 
 
 
 
 
 
 
 
 
 
DEL I 
 
– VILKA ASPEKTER ÄR VIKTIGA FÖR LÄRANDE PÅ MUSEER OCH SCIENCE CENTER? 
 
RESULTAT AV STUDERAD LITTERATUR 
 
24 
6 FÖRUTSÄTTNINGAR FÖR LÄRANDE  
6.1 NYCKELORD FÖR LÄRANDE PÅ MUSEER 
Formellt lärande har varit ämne för studier under en lång tid medan ett forskningsfält relaterat 
till informellt lärande, framförallt på museer, har växt fram först under 1990-talet. Detta i takt 
med att antalet naturvetenskapliga museer och science centers har ökat och kravet på dessa att 
kunna påvisa sin roll ur lärandeperspektiv har höjts. Det finns flera orsaker till att det behövs 
andra verktyg för att studera lärande på museet än i skolan. Orsaker som bland annat beror på 
skillnader i sammanhang, miljö samt ambitionen med verksamheten. 
 
Allt fler faktorer har studerats och lyfts fram som betydande för en god lärande miljö. 
Beroende på teoretisk utgångspunkt för enskilda studier belyses olika aspekter för lärande. Ett 
behavioristiskt synsätt betonar att varje steg i en utställning måste ge besökaren positiv 
stimulans så att denne är villig att gå vidare. En konstruktivistisk utgångspunkt betonar bland 
annat vikten av besökarens förkunskap och motivation. Både i Sverige och internationellt tar 
allt mer forskning om lärande avstamp i ett sociokulturellt perspektiv vilket påverkar både 
initiativ till, metoder för och resultat av dessa studier. I detta arbete är syftet att se hur ett 
sociokulturellt perspektiv yttrar sig i utveckling av den interaktiva utställningen. Genom att 
studera litteratur som har en grund i sociokulturellt perspektiv har jag sökt finna vad som 
betonas vara viktigt för lärande. I detta kapitel vill jag lyfta fram och diskutera resultat av 
forskning under ett antal rubriker som kan ses som återkommande nyckelord för lärande på 
museer. Flera av dessa nyckelord är inbördes beroende och relaterade till varandra men jag 
har ändå valt att dela upp dem under enskilda rubriker. Avslutningsvis har jag valt att lyfta 
fram den kritik mot science centret som jag mött och som jag anser viktig i diskussionen hur 
science centret som form kan utvecklas samt en diskussion om hur naturvetenskap och teknik 
framställs i utställningen utifrån resultatet av en studie av Davidsson (2008). Syftet med att 
lyfta fram dessa nyckelord är beskriva vad som är viktigt i skapande av en installation för en 
utställning. Resultatet har sedan använts som stöd under studiebesök och i skapandet av den 
interaktiva installationen. 
 
6.1.1 Mening 
Meningsskapande är ett viktigt begrepp inom ett sociokulturellt perspektiv på lärande och ett 
återkommande begrepp i de studier jag tagit del av och beskrivs då som grundläggande för 
lärandet. Meningsskapande (från eng. negotiation of meaning, min övers.) betyder i 
sammanhanget att besökaren ges möjlighet att genom sin aktivitet skapa mening i mötet med 
utställningen eller en del av en utställning. Besöksaktivitet som ofta består av samtal men 
också i att engagera sig i de interaktiva installationer som erbjuds på science centret. 
 
Fors (2006) menar att en meningsfull relation mellan besökaren och installationen kan 
karakteriseras i termer av öppenhet och närhet. För att mening ska kunna skapas krävs en 
öppenhet som inte begränsas av en alltför fast, bestämd och begränsad design av 
installationen. Samtidigt behövs en närhet skapad genom en koppling mellan installationen 
och användarens erfarenheter. En utställning som fungerar så ger besökaren möjligheten att 
själv ha makt över att skapa mening i aktiviteten genom att använda utställningens olika delar 
som verktyg. 
 
Fors använder ungdomarnas olika aktivitet i relation till utställningen som ett sätt att 
diskutera deras skapande av mening. Hon gör en uppdelning av den aktivitet hon ser i mötet 
mellan ungdomar och en utställnings olika installationer i tre typer: Hands-on, Playing 
around och Extending the meaning (Fors, 2006, s.91). 
 
 
25 
Hands-on 
Hands-on beskriver en sluten och fast form av interagerande med en installation. Besökare 
använder installationen precis som det är tänkt men mer eller mindre ignorerar den tänkta 
meningen med installationen. Största fokus ligger i att behärska installationen och det blir 
således den återskapade meningen med den.  
 
Playing around 
Playing around beskriver en aktivitet som handlar om att förvandla installationen till något 
annat än vad den ursprungligen var tänkt att vara. Aktiviteten går inte bara ut på att behärska 
installationen utan också att göra något helt annat med den. Installationen är inte helt sluten 
utan det finns utrymme för egna initiativ i aktiviteten.  
 
Extending the meaning 
Extending the meaning beskriver den aktivitet då besökarna använder installationen och 
utvecklar den tänkta meningen med installationen. I aktiviteten finns möjlighet att själv styra 
över den och i mötet med installationen finns möjlighet att skapas mening. 
  
Installationer som erbjuder aktivitet som kan beskrivas av Extending the meaning 
tillsammans med möjligheten till identifiering har en potential att betyda något för besökaren 
och i dessa finns större möjligheter för att skapa förutsättningar för lärande. I de två andra 
aktivitetstyper ignoreras mening mer eller mindre av besökarna vilket påverkar lärandet 
negativt. 
 
6.1.2 Identitet 
Identitet och skapande av identitet diskuteras i flera studier. Leinhardt och Crowley (1998) 
beskriver identitet som en reflektion av besökarens motivation, intresse och förkunskaper som 
inverkar på besökarens uppfattning av och deltagande under ett besök på museet. Identitet 
avspeglas i aktiviteten och i samtal mellan besökare. I likhet med Leinhardt och Crowley 
menar Fors (2006) att identitetsskapandet är viktigt för deltagandet och att en situation som 
inte besökaren kan identifiera sig med skapar distans med minskat deltagande som följd. Fors 
relaterar denna distans till att tonåringarna i hennes studie ofta upplevde installationer i 
science centret som skapad för barn och inte för dem. Närhet mellan besökaren och 
utställningen är viktigt för lärande och därför är det nödvändigt att en utställning är utformad 
på ett sätt som möjliggör identifiering med rummet, installationerna och den erbjudna 
aktiviteten.  
 
Samtidigt som identiteten ligger som grund för aktiviteten så menar Ellenbogen (2007) 
att identitet också formas i aktiviteten och hänvisar till sin studie av familjers lärande på 
museet. Familjen beskrivs av Ellenbogen som en lärandeinstitution som använder resurser 
såsom museet för att konstruera och förstärka identitet som kollektiv och som individ. Ett 
sociokulturellt perspektiv ramar in lärande som socialt och kulturellt konstruerat genom 
människors aktivitet i en viss gemenskap med gemensamma praktiker. En sådan gemenskap 
är familjen. I en deltagande aktivitet i en gemenskap som delar värderingar, språk och 
antaganden är identifiering en viktig del i lärandet.  
 
6.1.3 Rum 
Rummet beskrivs av Fors som ett medium i vilket vi befinner oss i och förhåller oss till. Hon 
framhåller hur science centret är utformat i ett försök att skapa en stämning som ”präglas av 
aktivitet och frivilligt undersökande” (Fors, Science centrets unika förutsättningar, s.7). 
Samtidigt som stämning i rummet beror på aktiviteten kommer miljön och rummet också 
påverka aktiviteten. I förhållande till detta är det viktigt att ha en bild av vilken aktivitet som 
är önskvärd i utställningen och låta den bilden vara bärande i utformningen av rummet. 
 
26 
  
6.1.4 Samtal 
Ett stort antal studier har gjorts kring samtal på museet, vilka typer av samtal som 
förekommer på museet och dess betydelse för lärandet. Bland andra Leinhardt och Knutson 
(2002) som i sin studie gör antagandet att lärande är en socialt konstruerad aktivitet och 
samtalet är ett verktyg för och ett resultat av lärande. Samtalet inom museets väggar är 
medierat av miljön skapad av museets personal. Innehållet i samtalet är starkt influerat av 
miljön, objekten och gruppidentiteten. Där gruppidentiteten påverkar gruppens mål med 
besöket samt vad de väljer att dela och tillföra till mötet med utställningen. Leinhardt och 
Knutson väljer att utifrån detta antagande lyssna till museibesökares samtal och utifrån 
samtalen diskutera lärande. 
 
I diskussionen menar de att besökaren skapar mening i aktiviteten genom samtalet och 
att det en grupp väljer att samtala om, engagera sig i och förklara för varandra det minns de. 
Vad besökaren minns, menar Leinhardt och Knutson, har de samtidigt lärt sig. Om 
målsättningen är att utställningen ska provocera, föda och stödja samtalet i museet så måste 
det finnas meningsfull information tillgänglig som kan besvara besökarnas frågor. Leinhardt 
och Knutson uppmuntrar museer till att vara tydliga och inte rädda att presentera mycket 
information eller att använda flera olika medier för att presentera information för besökarna, 
samt att ställa frågor till besökarna som inte alltid har enkla svar. 
 
6.1.5 Samarbete 
Lärande sker genom människors gemensamma aktiviteter. Jag har tidigare nämnt studier om 
familjers lärande. I dessa betonas hur den vuxne i sällskap med barnet ofta tar rollen som 
lärare och förmedlare. Utställningen enligt Ellenbogen (2007) behöver innehålla sådana 
artefakter som engagerar familjen och som fångar och håller kvar deras uppmärksamhet. 
Texter i en utställning bör formuleras och presenteras med målsättningen att de ska läsas upp 
högt mellan familjemedlemmarna och valda för att skapa en personlig kontakt mellan 
utställningen och familjen. Ellenbogen betonar utifrån resultatet av sina studier att skapandet 
av miljöer för lärande i form av utställningar bör frambringa lek, samarbete och samtal.  
 
6.1.6 Förkunskap 
Utifrån ett sociokulturellt perspektiv så erbjuder varje situation lärande genom att vi tar till 
oss nya kunskaper genom sampel med människor omkring oss. Säljö (2000, s.119) beskriver 
att vi ständigt är på väg att ta till oss nya former av redskap med stöd av vad vi tidigare vet 
och kan. Äldre erfarenheter och kunskaper är resurser i mötet med nya sociala praktiker. 
Närmaste utvecklingszon är det begrepp som används för att beskriva avståndet mellan vad en 
individ kan prestera själv och vad den kan göra i samarbete med någon annan med lite mer 
kunskap. I den kunskap vi bär finns en viss potential att lära oss mer. 
 
Roschelle (1995) diskuterar förkunskap och hur förkunskap används som begrepp i 
olika traditioner och lärande perspektiv. Slutsatsen är att förkunskap inte kan förbises i en 
lärandesituation. Utmaningen och svårigheten för museet är att finna sätt att arbeta utifrån 
besökaren och den lärandes ståndpunkt och inte bara anta att en god presentation ska vara 
tillräcklig för förståelse. Nyfikenhet, intresse och utforskande aktivitet menar Roschelle börjar 
med vad du redan vet.  
 
6.1.7 Personligt inflytande 
Mening är som tidigare nämnts viktigt för lärandet och skapas genom besökarnas aktiviteter. 
Fors (2006) drar slutsatsen att tonåringar vill använda utställningen, ha inflytande över 
översättningen, ha makt att själva placera mening och bidra till meningen i aktiviteten. Detta 
menar hon kräver öppenhet i utställningen, vilket ofta hindras av en alltför fast och begränsad 
 
27 
design. Det kräver också en närhet och en kontakt mellan användarens erfarenheter och 
utställningen. I likhet med Fors diskuterar Griffin (2007, s.36) att det egna valet, den egna 
möjligheten till påverkan och kontroll och eget inflytande över resultatet är viktiga faktorer 
för lärande. Elever, menar Griffin, vill arbeta tillsammans med sina vänner, ha möjlighet att 
själva välja vad de ska titta på och kunna ge uttryck för egen nyfikenhet och intresse.  
 
6.1.8 Berättelsen som metod 
Som ett sätt att möjliggöra samtal och samarbete och meningsskapande erfarenheter för 
besökare lyfts berättelsen fram som metod. Pedretti (2007) har särskilt studerat Issue-based 
utställningar (problembaserade utställningar, min övers.) vilket hon anser utmana 
konventionella fenomenbaserade utställningar. Den problembaserade utställningen kan 
beskrivas som skapad kring en situation som besökaren själv får ta ställning till. Bland annat 
beskriver Pedretti ett exempel där frågan: ska vi tillåta öppnandet av en ny gruva i närheten av 
vår stad? ställs till besökaren i utställningen. Hur skulle det påverka samhället, miljön, oss 
som bor där osv. Pedretti lyfter fyra faktorer som hon anser saknas i science centret och 
museet. Faktorer som främjar lärande och som skapas med denna typ av utställning. Den 
första är att en problembaserad utställning gör ämnet personligt genom direkt koppling mellan 
teknik och vår vardag. Den andra faktorn är att den skapar känslor som berör. Den tredje att 
den stimulerar till dialog och debatt och den fjärde att den framkallar reflektion. Pedretti 
menar att vetenskap kan göras meningsfull och sammanhängande genom att göras personlig. 
Det behövs kontakter mellan tekniska aspekter av naturvetenskap och det vardagliga livet, 
tydligare länkar mellan naturvetenskap och tillämpningar av naturvetenskap. En utställning 
som fångar och berör på ett personligt plan kan i sin tur stimulera en dialog och debatt. 
Skillnaden mellan en problembaserad utställning och en traditionellt science center beskriver 
Pedretti genom att citera en student:  
 
“When you go to other places around Science Center, you’ve got experiments. This 
was different. It made you think more and talk more” (2007, s.129). 
6.2 HINDER FÖR LÄRANDE 
I direkt motsats till de nyckelord som beskrivits har jag i litteraturen också mött ett antal 
exempel som beskrivits som negativt för lärande på museer. Flera av dessa exempel är i direkt 
mening också motsatser till nyckelorden. Aktiviteter som saknar självklar belöning eller 
motivation för att fortsätta, aktiviteter som inte matchar publikens nivå, aktiviteter som får 
besökaren att uppleva sig som dum, och aktiviteter som förhindrar social interaktion är några 
av dessa exempel som bör undvikas i utformningen av utställningen. 
 
Falk och Dierking (2000) menar att det finns få utställningar som fokuserar på 
samarbete som metod för lärande med gemensamma lärandemål mellan olika åldersgrupper. 
Istället menar de att samarbetet ofta förhindras genom utformning av utställningar där texter 
och installationer inte är utformade för både barn och vuxna.  
 
Fors (2006) framhåller identitetsskapandet som viktigt och att tonåringarna i hennes 
studie inte kunde identifiera sig med platsen som om den var gjord för dem utan snarare gjord 
för yngre barn vilket bidrog till distans och minskat deltagande i utställningen och minskad 
möjlighet till lärande som följd. Hon menar också att aktiviteter där de unga har möjlighet att 
själva uttrycka sig och bidra till mening saknades, science center visar istället upp 
naturvetenskap och teknik som en färdig och ej påverkbar värld. 
 
Griffin (2007) framhåller att passivitet och aktiviteter som tar bort besökarens frihet 
bör undvikas och ställer sig negativ till guider och arbetsblad under skolbesök och menar att 
elever vill ha tid att titta på det som de själva är intresserade av. 
 
28 
6.3 FRAMSTÄLLNING AV NATURVETENSKAP I UTSTÄLLNINGEN 
Hur framställs naturvetenskap på science centers och vad påverkar framställningen? 
Davidsson (2008) studerar frågan utifrån tre hypoteser: de anställdas förståelse, de anställdas 
syn på lärande, samt ekonomiska intressen från sponsorer påverkar hur naturvetenskap 
framställs i skapandet av en utställning.  
 
I studien menar Davidsson att naturvetenskap vanligtvis framställs med betoning på 
användbarhet genom att visa vetenskapliga och tekniska produkter och dess användning i 
samhället. En framställning som enligt Davidsson ligger i linje med den kritik som riktas mot 
science centers, att naturvetenskap framställs oproblematiskt och färdigt och utifrån snäva och 
enkla dimensioner. Sällan framställs naturvetenskapens relation till samhälle, politik och 
ekonomi och inte heller framställs naturvetenskapliga processer. Aspekter vilka i likhet med 
Schreiner och Sjöberg (2005) anses vara nödvändiga för att skapa nyfikenhet och intresse för 
naturvetenskaplig undervisning, se avsnitt 2.3. 
 
Davidsson framhåller också att det i skapandet av en utställning ofta förs en diskussion 
om dess innehåll i relation till hur utställningen ska attrahera besökare samt praktiska 
möjligheter och begränsningar i skapandet av utställningen. Sällan diskuteras innehåll i 
relation till vilka aspekter som bör tas med och hur det ska framställas utifrån synen på 
lärande. Davidsson menar att det är möjligt att skapa ett större intresse bland utställningens 
besökare genom att påvisa fler sidor av naturvetenskap, exempelvis genom att betona etiska, 
kontroversiella och filosofiska dilemman. Samt att det är viktigt att, med syfte att öka 
utställningens möjlighet till mediering, betänka lärandemål under utvecklingen av 
utställningen. 
6.4 KRITIK MOT SCIENCE CENTRET 
Samhället förändras ständigt. Idag omges vi av stora flöden av information och den kunskap 
vi behöver i dagens samhälle är inte densamma som för tio år sedan än mindre som för 40 år 
sedan då science centret började ta sin form.  Både existerande och nya science center baseras 
oftast på hands-on utställningar relaterat till naturvetenskap och teknik. Bradburne (1998) 
menar att hands-on konceptet används med antagandet att fysisk interaktion är bra i sig själv. 
Fors (2006) menar att science centers har kritiserats för att ha pedagogisk målsättning utan att 
kunna beskriva någon teoretisk grund för dessa mål. Fors menar också att hands-on inte alltid 
innebär interaktivitet och att de delar av utställningen i hennas studie som representerade ett 
hands-on koncept ofta var slutna och fasta i hur besökarna kunde interagera med 
utställningsdelen. Meningarna med dessa installationer blev mer eller mindre ignorerade. Hon 
beskriver hur tonåringarna i studien inte finner mening i de interaktiva experimenten och 
ifrågasätter om det verkligen är interaktivitet då utgången på förhand är bestämd. 
 
Science center kritiseras också för att ge en onyanserad bild av naturvetenskap och 
teknik framställa det som något färdigt och opåverkbart. Bradburne (1998) är kritisk till att 
science center fokuserar på principer och fenomen snarare än processer. Aktiviteter på science 
center är långt ifrån vetenskaplig aktivitet och de visar naturvetenskap skilt från sammanhang. 
Ett samhälle måste enligt Bradburne för sin överlevnad vara ett lärandesamhälle och 
institutioner såsom science centers bör arbeta med att ge besökarna möjlighet till att utvecklar 
färdigheter snarare än att ge information och väcka nyfikenhet. Färdigheten som visar sig i 
kreativitet, samarbete, abstraktion och tänkande i termer av system.  
 
29 
6.5 SAMMANFATTANDE DISKUSSION DEL I 
Jag har i kapitlet lyft fram ett antal aspekter som jag uppfattar som viktiga för lärande och 
viktiga för att skapa förutsättningar för lärande och som vidare kan fylla en funktion i 
skapandet av den interaktiva installationen för utställningen. Aspekterna har beskrivits under 
åtta rubriker; åtta nyckelord: 
 
• Mening 
• Identitet 
• Rum 
• Samtal 
• Samarbete 
• Personligt inflytande 
• Förkunskap 
• Berättelsen som metod 
 
Trots att nyckelorden beskrivits under skilda rubriker så är de i egentlig mening aldrig riktigt 
åtskilda. De tre första begreppen mening, om besökarens återskapande av mening, identitet, 
om besökarens identifiering och skapande av identitet och rum, som något besökaren förhåller 
sig till, beskrivs som viktiga i bemärkelsen att de under besöket på museet eller science 
centret påverkar besökarens aktivitet. Aktiviteten i sin tur beskrivs som grundad på samarbetet 
och samtalet och som påverkas av besökarens förkunskaper och möjlighet att själv ha 
inflytande i mötet med utställningen. Aktiviteten ligger sedan till grund för utvecklande av 
mening, identitet och rum. Vidare tas berättelsen upp som en metod tillsammans med den 
problembaserade utställningen bär den en möjlighet att placera installationer och utställning i 
ett sammanhang och finna möjligheten att beröra besökaren personligt. Den problembaserade 
utställningen beskrivs som en möjlighet att utmana och förändra den fenomenbaserade 
utställningen och ett sätt att stimulera besökaren till dialog, debatt och till att reflektera över 
utställningens innehåll. I berättelsen och i den problembaserade utställningen ser jag också 
möjligheter att arbeta med det som science centret kritiserats för att framställa naturvetenskap 
och teknik som något färdigt och opåverkbart. 
 
Dessa åtta nyckelord väljer jag att ta med mig från denna första del av arbetet till 
mötet med museer och utställningar, till mötet med pedagoger och till arbetet med skapandet 
av idéer för skapandet av en installation.  
 
Till museet och utställningar använder jag nyckelorden som ett stöd för vad jag tittar 
på under besöket. Finns exempel på delar av utställningar som inspirerar till samtal och 
samarbete? Hur upplevs rummet och hur påverkar det besökarnas aktivitet? Används 
berättelsen i relation till objekt och installationer? 
 
I mötet med pedagoger har jag ett intresse att samtala om vad de anser vara önskvärt i 
mötet mellan besökare och utställning och hur de arbetar för att nå en önskvärd 
besöksaktivitet. 
 
I skapandet av den didaktiska modellen och i skapandet av installationen ligger 
nyckelord som en grund för formuleringen av den didaktiska modellen och för vad som är 
önskvärt att installationen möjliggör i form av besöksaktiviteter.  
 
 
30 
 
 
 
 
 
 
31 
 
 
 
 
 
 
 
 
 
 
 
 
 
DEL II 
 
- HUR KAN ASPEKTER VIKTIGA FÖR LÄRANDE OMSÄTTAS I PRAKTIKEN? 
 
RESULTAT AV STUDIEBESÖK, INTERVJUER OCH SKAPANDE AV INSTALLATION  
 
 
 
 
32 
7 RESULTAT AV STUDIEBESÖK 
7.1 BESÖK PÅ MUSEER OCH UTSTÄLLNINGAR 
Under studien har jag besökt flera museer och utställningar (Se bilaga I för en lista över 
besökta museer) med stora skillnader till innehåll och utformning. Från konstutställningar och 
klassiska objektbaserade museer till science centers av olika slag. Överlag besökte jag 
utställningar på egen hand. Målsättningen med besöken var inte att bedöma utställningarnas 
kvalitéer utan att spegla utställningarna mot den studerade litteraturen. Under studiebesöken 
har jag tagit med mig de nyckelord som presenterades under arbetets första del och sökt finna 
hur museer, utställningar och enskilda installationer av olika slag kan relateras till dessa. 
Exempelvis om en utställning får besökaren att samtala och samarbeta samt hur olika inslag 
av medier påverkar besökarens aktiviteter. Syftet är att diskutera hur olika medier kan 
användas och hur en installation och utställning kan utvecklas och formas för att skapa 
förutsättningar för lärande, syftet har också varit att få idéer för det egna skapandet av en 
installation. I detta kapitel har jag valt att presentera mötet med museer och utställningar 
genom att beskriva hur jag uppfattat att olika inslag, såsom medier, formgivning och ljus, 
påverkar mötet mellan besökare och utställning.  
 
7.1.1 Rummet 
Upplevelsen av att komma in på ett museum kan vara väldigt olika. Ibland är det som att kliva 
in i en väldig katedral med mäktiga rum där varje viskning förstärks till rop och där jag 
smyger fram tyst för att inte störa någon. Här hyschar de äldre åt barnen och ser till att det inte 
blir något spring. Ibland är det istället som att komma ut i en park, det är ljust och öppet och 
jag upplever att jag kan röra mig fritt och tala och skratta. Här pratar besökarna, frågar och 
förklarar och visar varandra saker de upptäckt. Ibland känner jag mig intresserad och road och 
andra gånger blir jag bara sömnig och vill gå ut igen.  
 
Utifrån ett sociokulturellt perspektiv styrs min aktivitet av sammanhanget och rummet. 
Strandberg framställde detta genom att beskriva hur skild hans aktivitet var till tanke, ord och 
gärning då han ena stunden satt i kyrkbänken och lyssnade på prästen och i den andra i 
hockeyarenan och skrek och svor åt domaren.1 Som ett resultat av litteraturstudien framlyftes 
att grunden för besökarnas aktivitet läggs redan i utformningen av rummet. 
 
Många objektbaserade museer har styrt belysningen mot objektet men låter det övriga 
rummet vara mycket svagt upplyst. Konstmuseet är istället ofta ljusa med jämn belysning och 
vita väggar. Båda utställningstyperna placerar objektet i centrum men min uppfattning är att 
ju svagare belysningen är desto tystare är besökarna. Så i utformandet av rummet är det 
viktigt att fråga sig vilken aktivitet rummet ska inbjuda besökaren till. Önskvärt är att 
besökaren upplever sig fri att röra sig hur den vill, att tala, fråga och förklara.  
 
Ett riktigt roligt exempel på ett rum som lockade fram aktivitet var arkeologirummet 
på Historiska museet i Stockholm. Rummet var litet och lätt att överskåda. Där fanns 
utrymme att sätta sig ner och läsa, möjlighet att få reda på vad en arkeolog gör genom att 
lyssna på inspelningar där arkeologer själva berättar om sitt arbete. I rummet fick besökaren i 
uppgift att göra en egen utgrävning för att sedan söka information om sina fynd i ett labb.  
 
7.1.2 Det egna valet 
Storleken på museet påverkar besöket. Under ett besök på Science Museum i London, som är 
ett stort museum med en mängd olika utställningar, märkte jag att jag snabbt gick förbi de 
                                                
1 Lars Strandberg, föreläsning i Göteborg den 12 april 2008 
 
33 
delar som inte fångade mitt intresse för att fortsätta tills jag hittade något som verkade mer 
spännande. Vid ett besök på Svensk Form i Stockholm där utställningen är begränsad till ett 
par rum så stannade jag upp, läste, tittade och lyssnade mer noggrant. Vi är under ett besök på 
ett museum alltid fria att aktivt delta eller inte i lärande. Vi väljer att läsa, titta på displayer, 
modeller, pröva interaktiva inslag och fundera över de frågor som ställs i relation till 
utställningen. Något som är särskilt tydligt på ett större museum är att varje del konkurrerar 
med övriga delar om uppmärksamheten. Jag tror att den röda tråden i utställningen och 
kopplingen mellan olika delar ska vara tydlig och att det ska vara enkelt att få en överblick. 
Ett bra sätt är inbjudande rubriker och illustrationer som talar om vad utställningen eller 
utställningsdelen berör. 
 
7.1.3 Den egna kunskapen och erfarenheten 
Det är mycket svårt att upptäcka delar i en utställning där besökarens egen kunskap, 
erfarenheter och resurser tas tillvara. Samtidigt som det är mycket enkelt att upptäcka hur jag 
ger en utställning som berör mig personligen mycket större uppmärksamhet. Våra egna 
föreställningar, vårt intresse och vår kunskap ligger till grund för vad vi väljer att göra och se 
under ett besök. En utställning som i sin form är strikt informerande fungerar för sitt syfte att 
vara just informerande och vi väljer att ta till oss den information som intresserar oss.  
 
7.1.4 Medier 
Texter, illustrationer, datorer, filmer och ljudklipp. Det finns en mängd olika typer av medier 
som i relation till objekt och installationer ger ytterligare information, förklarar något, skapar 
sammanhang och levandegör objektet genom berättelser. I användandet av medier finns stora 
skillnader mellan olika typer av utställningar. En tendens jag har mött är desto mer en 
utställning fokuserar på att vara interaktiv och hands-on desto mindre information ges. Ett 
undantag var den arkeologirummet på Historiska museet i Stockholm som jag tidigare nämnt. 
I den utställningen blandades olika medier med interaktivitet och fasta montrar som 
tillsammans gav en helhet till upplevelsen. 
 
På samma sätt som hands-on konceptet medvetet utelämnar information så finnas i 
andra utställningar ibland en tendens att vilja berätta allt som bara går att berätta om en 
händelse eller ett objekt. Upplevelsen av en sådan utställning tenderar att bli lik mötet med en 
bok.  
 
Ett vanligt sätt att införa mycket text och bild i en utställning är att använda datorer i 
relation till montrar och objekt. Med hjälp av datorer ges besökaren möjlighet till fördjupning 
efter eget val och intresse. Sådan information kan också med enkla medel tillhandahållas på 
museets hemsida för både förberedelse och efterarbete av ett besök. 
 
Textbaserad information 
Jag stannar och läser de första raderna, ser mig omkring och inser att ska jag hinna läsa allting 
så kommer jag aldrig därifrån. Jag stannar och tittar in i en monter och längst där inne står det 
någonting, vad det är ser jag knappt men det var antagligen inte så viktigt. Jag ser på långt 
håll en fråga – Kan vi verkligen leva i rymden? Kanske det tänker jag och går dit för att se om 
jag kan få ett svar på det. Texter kan användas på en mängd olika vis: citat, dikter, långa 
stycken, intressanta och ibland problematiserande frågor och upprörande påståenden. Texter 
kan leda oss genom en utställning, fånga vår uppmärksamhet, utmana oss och aktivera oss. 
Jag tror att det i användandet av texter finns förutsättningar för att underlätta för aktiviteter 
som främjar lärandet. Science Museum i London delade in utställningen om rymden i mindre 
teman genom väl formulerade frågor och placerade varje del i ett sammanhang.  
 
Ett annat exempel från samma museum men en utställning om klimatförändring och 
bioenergi använde den problematiserande texten som röd tråd genom utställningen. 
 
34 
Utställningen bestod av fyra väggar och små montrar och började med att säga att alla har 
något att säga om klimatförändringen. Tre nyckelfrågor utställningen använde i relation till 
bioenergi var:  
 
• Can the technology really slow down climate change? 
• Does the technology work in practice? 
• Will the technology do more harm than good? 
 
Genom utställningen framställdes bra och dåliga sidor med tekniken och besökaren fick själv 
ta ställning till frågorna och tekniken. Jag ser denna utställning som ett spännande exempel på 
hur texter i en utställning kan ligga till grund för vidare diskussioner och samtal. Jag tror 
också att väl genomtänkta texter är ett bra verktyg för att särskilt främja samtalet mellan unga 
och gamla. Texter där den äldre lätt finner saker att berätta eller svar till de yngres 
funderingar. På samma sätt som det kan främja ett sådant samtal kan en för svår, komplicerad 
eller bara alltför lång text ha motsatt verkan då den vuxne inte hinner eller har möjlighet att 
leda samtal, ställa frågor eller finna svar på barnets funderingar i texten.  
 
Mötet med datorer 
Datorer och displayer är vanliga inslag på museer. Oftast används de för att informera om 
museet och dess utställningar, ge möjlighet till fördjupning om något som visas i utställningen 
men det finns också exempel där datorerna i sig är utställningen. Energy Zone på Science 
museum i London använde ett antal dataspel för att lyfta fram användandet av energiresurser, 
hur våra val påverkar miljön, hur framtiden kan tänkas bli och hur det vore om du bestämde 
hur elproduktionen skulle se ut om trettio år. Idag är unga människor vana att använda datorer 
i vardagen och dataspelen i denna utställning verkade fånga deras uppmärksamhet. Datorer är 
ett bra verktyg för att göra information tillgänglig men i den form dataspelen var utvecklade i 
denna utställning så upplevde jag att samspelet mellan besökare missgynnades. 
 
Ljud 
Att lyssna på någons berättelse om en händelse eller ett objekt, eller lyfta på en telefonlur och 
få information och uppdrag kan vara roliga inslag i museet. Exempelvis var det på 
Nobelmuseet i Stockholm roligt att få möjlighet att få lyssna till flera Nobelpristagares tal. 
Nackdelen är att besökaren genom att sätta på sig ett par lurar isoleras från de övriga, fördelen 
är att intressant underlag för vidare samtal kan erhållas. 
 
Film 
Filmen kan vara ett mycket effektfullt medium där besökaren tas med in i en berättelse. På 
Historiska museet i Stockholm visades en film i utställningen Ötzi-Ismannen från Alperna 
som levandegjorde personen som utställningen handlade om. På Naturhistoriska riksmuseet i 
Stockholm användes filmen Stormens öga i utställningen Uppdrag: Klimat och placerade 
besökaren i centrum av det kaos som utspelar sig på jorden. På Vattenfalls infocenter i 
Ringhals användes filmen som ett sätt att ta besökaren med in i kärnkraftverket och placera 
kärnkraften i relation till besökaren och samhället. Precis som flera andra medier ges genom 
filmen möjlighet att placera utställningen i ett sammanhang och skapas underlag till 
diskussion och fördjupad förståelse. 
 
7.1.5 Interaktiva inslag 
Interaktivitet är som tidigare framhållits inget recept för lärande. De flesta museer jag besökt 
har haft inslag av vad som går under benämning hands-on. Där finns luckor som ska öppnas, 
knappar som ska tryckas på och spakar som ska dras i för att få fram information eller svar på 
 
35 
frågor. Vid flera tillfällen har dessa inslag sett slitna och inte särskilt inbjudande ut vilket är 
förståligt då de utsätts för ett helt annat slitage än montrar och modeller. Många exempel på 
interaktivitet är kopplade till människans beteende och fysik och är ett roligt sätt att göra oss 
uppmärksamma på hur vi själva faktiskt fungerar och vad vi kan klara av.  
 
Interaktivitet i form av det traditionella science centret påvisar naturvetenskapliga 
fenomen ofta i relation till ljus, ljud och krafter. Dessa utställningar fångar barnens 
uppmärksamhet och det märks att många har roligt. Enkla lösningar för att skapa situationer 
som främjar samtal och samarbete är att placera installationer och experiment så att flera 
samtidigt kan involveras i aktiviteten. Att använda runda bord och installationer att samlas 
kring är ett enkelt exempel på hur aktiviteten kan utvecklas till att involvera fler. 
 
De mera tekniska inslagen i science centret är också många och alla barn verkar vilja 
pröva allt så gott det går. De bygger broar med klossar, lyfter tunga saker med hävstänger och 
trissor, kopplar sladdar och blåser vind in i båtens segel. Också i detta fall verkar barn roas 
och utmanas av aktiviteten. I likhet med vad Fors (2006) uttrycker i sin studie så syns 
tonåringarna sällan till i denna miljö. Jag kan se engagemang och aktivitet, spel, tävling och 
lek utställningar på science center och till viss del samarbete och samtal men få exempel på 
interaktivitet som är öppen för att verkligen själv skapa och vara delaktig i utställningen vilket 
Fors också framhåller som en nyckel för att nå även de äldre ungdomarna.  
 
Ett roligt exempel på interaktivitet av ett helt annat slag var musikutställningen Dig it 
på Universeum i Göteborg. Utställningen bestod av ett antal rum i glas. I varje rum fanns 
olika möjligheter att skapa musik på. På både vanliga och mycket annorlunda vis var 
besökaren helt fri i att använda utställningen som ett verktyg för eget skapande. Skillnaden 
var stor från andra museer och science center som jag besökte under studien. Besöket var mer 
som ett besök i en studio med massa tillgängliga instrument. Kanske jag som besökare och 
användare av utställningen inte lärde mig hur saker fungerade rent tekniskt men det 
engagerade och inspirerade. På samma sätt som en konstutställning kan inspirerar till eget 
skapande så gav denna utställning inspiration till att skapa musik.  
 
7.1.6 Den personliga berättelsen 
Något som många klassiska museer gör är att placera utställningen i ett sammanhang genom 
att låta objektet berätta någonting. En gammal maläten filt på ett historiskt museum kan helt 
plötsligt få liv genom att vi i berättelsen får reda på att någon använde den som en mantel och 
blev knivskuren - för kan ni se hålet där i tyget och märkena av blod. Vem var det som 
använde manteln? varför blev personen knivskuren?2 Genom att tillhandahålla berättelsen kan 
samtalet påbörjas, frågorna ställas och historien utvecklas.  
 
7.1.7 Visningar och guider 
Under besöken följde jag olika typer av guidade turer genom utställningar. Den klassiska 
guidade turen där besökarna blir ledda genom en utställning, guidning genom drama och 
guidning genom hörlurar. En guidad tur kan ha olika effekt på mötet med utställningen. Den 
kan skapa nyfikenhet till att gå tillbaka och titta lite mera. Den kan ge goda möjligheter att 
ställa frågor och göra mötet med museet mer personligt och levande. Den kan också verka så 
uttömmande att jag efter turen upplever att jag hört allt och inte har behov att gå tillbaka och 
se lite till. 
 
Att använda lurar gjorde i motsats mot min förväntan konstutställningen jag besökte 
mer intressant och jag gav det jag såg ett helt annat fokus. Det gjorde mig också, i motsats till 
vad jag hade förväntat mig, sugen att tala, berätta och diskutera vad jag hörde med personen 
                                                
2 Exemplet är taget från Historiska museet i Stockholm men inte identiskt med den verkliga utställningen 
 
36 
jag besökte utställningen med. Det roligaste inslaget var att jag i lurarna uppmanades att pröva 
vissa saker och se på saker på sätt jag inte gjort annars. 
 
I science centret är det personliga mötet med installationer i fokus och mötet med 
guider är ofta i form av små föreställningar och demonstrationer skilda från utställningen i 
övrigt.  
 
7.2 DISKUSSION OM MÖTET MED MUSEER OCH UTSTÄLLNINGAR 
Vad jag ser och upplever under ett besök påverkas av mitt personliga intresse. Vad jag anser 
spännande, roligt och bra lösningar i utformningen av en utställning är personligt. Jag är 
därför medveten om att vad jag upplevt och sett kan upplevas annorlunda av andra besökare. 
Genom att besöka olika typer av utställningar har jag haft möjlighet att se ett stort antal olika 
medier använda i utställningssammanhang. Jag kommer i följande stycken beskriva styrkan i 
användandet av dessa medier för kommunikation med besökaren samt hur de ibland även kan 
verka som ett hinder och får en negativ inverkan på lärande.  
 
7.2.1 Om datorer 
Jag tror att det finns utvecklingsmöjligheter i användandet av datorer, dataspel och 
simuleringar i utställningar inte minst inom energi och miljö som område. Jag tror att det är 
viktigt att de utvecklas i form av samverkande stationer och nätverk som kräver flera 
personers deltagande och kommunicerande för att undvika att samverkan mellan besökare 
missgynnas.  
 
7.2.2 Om texter, ljud och bild 
Vad jag ser som den största styrkan med att använda texter, ljud och bilder i relation till en 
utställning formad kring interaktiva installationer och experiment är möjligheten att placera 
varje del i ett sammanhang och belysa den röda tråden genom utställningen. Detta tycks 
ibland saknas i science centret. Ytterligare en styrka är att det i en väl genomtänkt användning 
av olika medier finns möjlighet att skapa underlag för förståelse, frågor, samtal och sökandet 
efter svar genom aktiviteten i utställningen. Jag tror att det finns en fördel i att använda flera 
olika typer av medier och att de tillsammans kan möjliggöra spännande upplevelser. Samtidigt 
som det är viktigt att ge mycket information och använda olika medier så är det viktigt att 
avgränsa utställningen för att inte hamna i fällan att vilja berätta allt som bara går att berätta. 
 
7.2.3 Om program och guider 
För att skapa sammanhang, mening och ett intressant möte med en utställning tror jag, i 
motsats till Griffin (2007), att det finns många positiva möjligheter i användandet av 
skolprogram och inledande guidningar eller demonstrationer om inte annat för att en grupp får 
ett personligt bemötande på museet. Jag tror att en positiv eller negativ påverkan av guidning 
och skolprogram inte handlar om verktyget i sig utan om hur verktyget utformas och brukas i 
mötet mellan besökare och utställning. Griffins kritik var främst riktad mot att besökaren 
under guidade besök och program blev passiv vilket jag håller med om bör undvikas. Jag tror 
dock att en väl utformad guidning eller ett skolprogram kan bidra till det omvända och göra 
besökaren mera aktiv. 
 
7.2.4 Om sammanhang 
Många klassiska museer är bra på att skapa berättelser i och kring utställningen vilket jag 
saknar i ett science center. I science centret används fenomen och effekter för att fånga och 
fascinera besökaren men sammanhanget uteblir. Jag tror, vilket jag redan betonat i 
 
37 
litteraturstudien, att det finns mycket att vinna på att utveckla berättelsen och sammanhanget i 
science centret. 
 
7.2.5 Om interaktion 
En av de utställningar som jag verkligen upplevde som interaktiv var Dig it på Universeum i 
Göteborg. I utställningen hade jag möjlighet att vara kreativ och själv ha personligt inflytande 
på både aktiviteten och resultatet av aktiviteten. Jag skulle vilja se att en utställning berörande 
energi och miljö formades på ett sådant sätt att besökaren verkligen blir en användare och en 
del i utställningen. Det ligger en stor utmaning i att utveckla interaktivitet från det 
traditionella dra i spaken och se vad som händer till att få en utställning att fungera som ett 
verktyg där det finns utrymme för besökaren att använda sin egen kunskap, förmåga, 
kreativitet till att utveckla aktiviteten och utveckla utställningen genom sin egen aktivitet. 
7.3 SAMMANFATTNING 
I detta kapitel har jag presenterat mitt besök med ett antal museer och utställningar. Jag har 
vidare presenterat hur jag upplever att olika delar och inslag i utställningar påverkar min och 
övriga besökares aktivitet under ett besök. Jag har redan betonat att ett besök på ett museum 
är personligt och därför är resultatet av dessa studiebesök i form av vad jag sett, hört och 
upplevt i hög grad påverkat av min person och mina intressen. Jag har presenterat och 
diskuterat hur rum, formgivning och ljus, olika sätt att använda medier och interaktivitet samt 
skapandet av berättelser kring objekt och ämnen påverkar besökarens aktivitet under besöket. 
Jag har försökt relatera dessa inslag till de nyckelord för lärande som presenterades i arbetets 
första del. Syftet med detta är att få idéer och ge underlag för vidare diskussion hur en 
utställning kan utvecklas och formas med fokus på att skapa goda möjligheter för lärande.  
 
Resultatet av dessa studiebesök används som underlag för mina egna idéer och val i 
nästkommande delar av arbetet; i formulerandet av den didaktiska modellen och i skapandet 
av installationen.  
 
Samtidigt finns en förhoppning om att denna del av arbetet även kan ligga till grund 
för en vidare diskussion om hur olika inslag i utställningen påverkar besöksaktiviteten. 
Vänder vi på det och börjar med att formulera en önskvärd aktivitet motiverad utifrån vad 
som är viktigt för att skapa förutsättningar för lärande i utställningen så blir det viktigt att i 
nästa skede diskutera hur och med vilka medel en sådan utställning och verksamhet skapas.  
 
 
 
 
 
 
 
 
 
38 
 8 RESULTAT AV INTERVJUER 
8.1 INTERVJUER 
I relation till två museibesök och besök på två av Vattenfalls visningsanläggningar utfördes 
intervjuer med museipedagoger och kommunikatörer (se bilaga 1). Syftet med intervjuerna 
var att ta del av erfarenheter i det pedagogiska arbetet i skapandet av utställningar. I detta 
kapitel presenteras kortfattat resultatet av dessa intervjuer.  
 
8.1.1 Skapandet av utställningen 
I de exempel jag tagit del av under intervjuer så har skapandet av utställningar utförts av 
projektgrupper bestående av bland andra intendenter, forskare, personer från museiarkiv och 
formgivare. I vissa fall har pedagoger deltagit i skapandet av utställningar men hittills har 
museipedagogerna jag mött mest arbetat med utformningen av skolprogram kring de redan 
färdiga utställningarna och mottagandet av grupper. Detta höll enligt pedagogerna på att 
förändras och det blev allt vanligare att de var delaktiga från början i skapande processen, 
vilket de var mycket positiva till.  
 
När pedagogerna var med i skapandet av utställningen uttrycktes att det inte alltid var 
de pedagogiska tankarna som fick gehör. Forskare kan ha en åsikt, formgivaren en annan och 
det är inte alltid som olika intressen och idéer går hand i hand. Exempel som togs upp var 
bland annat att objekt och information ibland blev otydliga och svåråtkomliga på grund av 
formgivning, design och svag belysning. 
 
Jag har inte fått någon uppfattning om att det skulle vara ett särskilt lärandeperspektiv 
som är ledande i museers pedagogiska verksamhet. Jag har i likhet med Davidsson (2008) fått 
uppfattningen att det snarare är erfarenheter och möten med roliga och goda idéer som 
utvecklar verksamheten. 
 
8.1.2 Framtidens museum 
Då pedagogerna satte ord på sina visioner om framtidens museum framhölls en förbättrad 
kommunikation och större dialog med besökarna. Kanske i form av deltagande 
diskussionsforum, forskarbesök eller tillfällen där besökarna själva har möjlighet att ta med 
sig saker, undersöka, fråga och berätta. I visionen för framtidens museum betonas också ökad 
interaktivitet och deltagande.  
8.2 DISKUSSION OM RESULTAT AV INTERVJUER 
Jag har under intervjuerna fått ta del av pedagogernas erfarenheter. Det har inte inneburit att 
jag har mött exempel på hur deras idéer kring verksamheten har påverkat och haft inflytande 
under skapandet av utställningar. Detta då de museipedagoger som jag har talat med endast i 
mindre utsträckning fram till nu varit delaktiga i skapandet av utställningar. Syftet med 
intervjuerna var att ta del av erfarenheter från skapandet av utställningar, detta syfte har på 
grund av detta inte uppnåtts. Därför har inte heller resultatet av intervjuerna i någon högre 
grad påverkat det fortsatta arbetet med skapandet av installationen. Mötet med pedagoger och 
informatörer har dock gett idéer och tankar om verksamheten i övrigt. Bland annat 
diskuterades utformandet av skolprogram vilket är en viktig del i dagens museiverksamhet 
och i museipedagogernas arbete. Framförallt betonades vikten av att utformandet av 
skolprogram utfördes parallellt med skapandet av utställningen vilket också verkade bli allt 
vanligare.  
 
 
39 
9 STORYLINE 
Jag valde att som en del i detta arbete delta i en konferens om Storyline. Målet med att besöka 
konferensen var att få kunskap om Storyline som metod med syfte att se om metoden kan vara 
användbar i och ge idéer för utvecklingen av den interaktiva utställningen och Vattenfall 
Science Centers framtida verksamhet kring energi- och miljöfrågor. Konferensen 
organiserades av Storyline Sverige och hölls under två dagar i Göteborg. Konferensen 
samlade lärare och personer som arbetar med utbildning i skolor, myndigheter, organisationer 
och på museer. Konferensens syften var att: 
• visa hur Storyline kan bidra till att utveckla demokratiska arbetsformer för att främja 
hållbar utveckling 
• stödja pedagoger och skolledare som vill arbeta med Storyline 
9.1 STORYLINE SOM METOD 
Storyline är ett arbetssätt som utvecklades i Skottland under 1960 talet för att ge lärare ett 
verktyg för att arbeta ämnesövergripande i sin klassrumsundervisning. I användandet av en 
Storyline skapas lärandeaktiviteter som delar i handlingen av en berättelse. Berättelsen bygger 
eleverna själva men berättelsen styrs av ett på förhand planerat händelseförlopp eller en 
ramberättelse. Eleverna skapar karaktärer och miljöer för berättelsen och arbetar med dessa 
som utgångspunkt i de händelser som uppstår och som ligger till grund för frågor, 
konstruerandet av hypoteser och sökandet efter svar. Berättelsen blir till en fiktiv verklighet 
skapad och influerad av elevernas egna tankar, förståelse och idéer och lärandet kan ske i ett 
för eleverna begripligt sammanhang.  
 
Under konferensen hölls ett antal föreläsningar och seminarier. Steve Bell3, skaparen 
av Storyline, talade om att utbildning och lärande om hållbar utveckling inte får öka rädslan 
och hopplösheten som unga människor känner inför framtiden utan skapa möjligheten att sätta 
ord på rädslan och känslorna och skapa positivt tänkande. Utifrån detta argumenterade han 
vidare att Storyline kan vara ett framgångsrikt verktyg för lärande om hållbar utveckling då 
det ger möjligheten att diskutera och sätta ord på komplexa frågor och känslor. I linje med 
Bell betonade John Holmberg4 att med syfte att förändra ungas dystra uppfattning om 
framtiden måste lösningar på miljörelaterade problem till mycket högre vara i fokus i 
utbildning än vad det hittills varit. 
9.2 DISKUSSION  OM STORYLINE PÅ MUSEET 
Ett sätt att arbeta med en utställning vore att utveckla en Storyline till vilket en utställning på 
Vattenfall Science Center kan fungera som ett verktyg för elever att pröva hypoteser och få 
svar på frågor. Nackdelen med Storyline är dess omfattning och resursanspråk till både tid och 
material. Arbetssättet kräver ett stort engagemang av lärarna och ett stort arbete i utvecklingen 
av ramberättelsen. Fördelen är att Storyline på ett helt annat sätt kan förbereda besökarna för 
besöket i utställningen, placera utställningen i ett sammanhang samt att realisera idén av att 
utveckla den till ett användbart verktyg för besökaren. En annan fördel är också att en 
Storyline kan möjliggöra en närmre relation mellan skola och företag. Eventuellt finns kanske 
möjligheten att utveckla delar av metoden och forma den till att fungera också i en science 
                                                
3 Steve Bell, Föreläsning den 11 april 2008 
4 John Holmberg, Föreläsning den 11 april 2008 
 
40 
center miljö och för begränsade besök på en eller två timmar. I detta arbete lämnar jag 
Storyline som en lös tråd och som en idé att pröva och undersöka närmre för Vattenfall 
Science Centers framtida verksamhet. 
 
41 
10 DEN DIDAKTISKA MODELLEN 
I detta kapitel har jag som mål att beskriva arbetet med att formulera den didaktiska modellen. 
Ett sätt att formulera en didaktisk modell kan som tidigare beskrivits i avsnitt 3.1 förenklat 
beskrivas som att formulera svar till nyckelfrågorna vad, varför, hur och för vem.  
 
Utifrån givna avgränsningar från styrgruppen, se avsnitt 2.4.2, och nedan beskriven 
målgrupp har jag sökt formulera ett svar på vad installationen ska innehålla. 
 
Utifrån beskriven ambition och utställningens syfte har jag sökt formulera ett svar på 
varför installationen ska innehålla, intressera och engagera besökaren för det valda ämnet. 
 
Utifrån nyckelord beskrivna i kapitel sex och resultat av studiebesök har jag sökt svar 
på frågan hur installationen ska formas för att skapa förutsättningar för lärande i det valda 
ämnet. 
 
Syftet med att använda dessa nyckelfrågor och inte bara diskutera frågan hur en 
installation och en utställning kan skapas och konstrueras är att jag anser att det är viktigt att i 
arbetet med att skapa en verksamhet också diskutera vad som ska presenteras och varför det 
ska göras. Genom att göra det i detta arbete vill jag ge exempel på vad som kan ligga till 
grund för att formulera svar på dessa frågor. Inledningsvis presenteras målgruppen och en 
utvecklad övergripande ambition för Vattenfall Science Center då både målgrupp och 
ambition har betydelse i formuleringen av den didaktiska modellen. 
10.1 INSTALLATIONENS MÅLGRUPP 
Målgruppen för Vattenfall Science Center sträcker sig från förskoleelever till pensionärer. En 
sådan spridd målgrupp är en svårighet och ställer krav på en utställning att vara öppen och 
använda ett språk och erbjuda aktiviteter som passar många. Jag har valt att i detta arbete 
främst fokusera på grundskolans äldre åldrar och gymnasiet men samtidigt försökt bevara 
idén om att det ska passa alla typer av besökare.  
10.2 ÖVERGRIPANDE AMBITION 
Ambitionen med verksamheten är viktig och bör ligga i linje med Vattenfalls motiv för att 
starta ett science center. Att öka intresset för naturvetenskap och teknik hos barn och 
ungdomar och öka förståelsen för Vattenfalls verksamhet ser jag som ledande i företagets 
syfte med verksamheten. Framtida kompetensväxling, goodwill för företaget, nya kunder och 
positiv utveckling av Laxöområdet kan bli frukten av en bra och spännande verksamhet. 
 
Jag tror att det är önskvärt att ambitionen utvecklas från att verksamheten ska verka 
intresseskapande till att skapa engagemang för energi- och miljöfrågor. Engagemang som i 
linje med vad som beskrivs i avsnitt 2.1 skapas av tron på sin egen möjlighet och förmåga att 
påverka omgivningen vilket kan nås om en person har framtidshopp och visioner och en 
känsla av att kunna påverka världens framtid samt är motiverad att agera och upplever att 
frågorna är viktiga och intressanta. Skillnaden mellan att skapa intresse och engagera tror jag 
bland annat ligger i att inte bara lyfta fram intressanta frågor och ämnen på spännande sätt 
utan också genom att erbjuda verktyg för hur jag kan agera och påverka framtiden oavsett om 
det handlar om att byta glödlampor eller i att delta i en diskussion om vilka energilösningar 
som är mest lämpliga en utbyggnad eller utveckling av Sveriges energisystem.  
 
Jag önskar också att ambitionen breddas från förståelse för vattenfalls verksamhet till 
att skapa ett verktyg för utbildning för hållbar utveckling. En sådan ambition ligger inte bara i 
linje med företagets syfte för verksamheten utan också i linje med ett uttalat behov för att nå 
en hållbar utveckling. 
 
42 
10.3 VAD? 
I det givna uppdraget var ett mål att det skulle skapas en interaktiv installation för Vattenfall 
Science Center. I ett tidigt skede i studien presenterades och diskuterades idéer med 
styrgruppen (se avsnitt 2.4.2) där vattenkraft valdes som ämnesområde för denna installation. 
 
Naturvetenskap och teknik, beskrevs tidigare i avsnitt 6.4, bör framställas nyanserat 
och ur flera perspektiv, exempelvis ur ett historiskt eller framtida perspektiv. I likhet med 
detta identifierar kommittén för utbildning för hållbar utveckling (SOU 2004:104), som 
tidigare beskrivits i avsnitt 2.1, ett antal karaktärsdrag som behöver känneteckna utbildning 
för hållbar utveckling, bland annat vikten av att ekonomiska, sociala och miljömässiga 
förhållanden bör behandlas integrerat och ämnesöverskridande och att innehållet bör spänna 
från dåtid till framtid och från det lokala till det globala. Sjöberg (2005, s.33) föreslår ett antal 
frågor som kan vara ledande i urvalet inom naturvetenskapen i skolundervisningen: ”Vad är 
viktigt i ämnet, och vad är mindre viktigt? Vad är bärande tankar och var är perifert? Vad är 
stabilt och varaktigt – och vad är det som snabbt föråldras och förändras? Vad ska vi ta med 
– och vad ska vi utesluta?”. 
 
 Jag tror att samma frågor är användbara i detta sammanhang och har därför låtit dessa 
tillsammans med det som beskrivits ovan och som kan sammanfattas med vikten av att 
framställa naturvetenskap ur flera perspektiv, ligga till grund för ämnesurvalet.  
 
En lista över delar och begrepp som kan relateras till vattenkraften skapades som en 
utgångspunkt för urvalet. Listan användes som underlag för att skapa idéer för vad varje del 
hade att berätta utifrån olika perspektiv. Exempelvis finns möjligheten att genom att låta älven 
vara i centrum berätta historien om hur människor i alla tider valt att bosätta sig vid älven och 
lärt sig att på olika vis nyttja vattnets rörelse och potentiella energi, eller genom att konstruera 
dammar diskutera människan och teknikens miljöpåverkan. Till vardera del kan olika 
berättelser utvecklas och viktiga delar i ämnet lyftas fram. 
 
10.3.1 Ämnesurvalet 
Valet gjordes att lyfta fram den reglerade älven som kan berätta om människans påverkan på 
naturen, möjligheterna att skapa bra förutsättningar för producera elektricitet genom 
konstruktion av dammar, magasin och kraftstationer och som gav och ger förutsättningar för 
samhällets utveckling. I tabellen nedan finns de delar och begrepp som valdes ut för att ligga 
till grund för den fortsatta idéformuleringen. Kryssen visar inom vilka perspektiv vardera del 
har betydelse. Exempelvis kan genom att placera älven centralt i installationen diskutera 
älvens betydelse för människan historiskt och för framtiden och hur den påverkar miljön och 
samhället medan den inte har något att berätta ur ett rent tekniskt perspektiv vilket exempelvis 
turbinen har, turbinen som är en fundamental del i nästan all elproduktion. 
 
Del 
Teknik 
Miljö 
Samhälle 
Historia 
Framtid 
Älven 
 
x 
X 
x 
x 
Damm 
x 
x 
X 
x 
x 
Magasin 
x 
x 
X 
x 
x 
Turbin 
x 
 
 
x 
 
Intagslucka 
x 
 
 
 
 
Utloppstunnel 
x 
 
 
 
 
Generator 
x 
 
 
x 
 
Transformator 
x 
 
 
 
 
Elproduktion 
x 
x 
X 
x 
x 
Elkonsumtion 
x 
x 
X 
x 
x 
 
43 
Eldistribution 
x 
x 
X 
x 
x 
Hydrologi 
 
x 
 
 
x 
Översvämning 
 
x 
 
 
x 
Energiomvandling x 
 
 
 
 
Vattenhjulet 
x 
 
X 
x 
 
10.4 VARFÖR? 
Vad är ambitionen? Och vilket syfte har vi med att skapa denna utställning? Kan en 
installation kring vattenkraften som teknik och ämnesområde motiveras utifrån den beskrivna 
ambitionen? Vad är det som gör vattenkraften så viktig att vi vill skapa en allmän förståelse 
för den i en utställning på Laxön?  
 
Vattenkraften är en grundsten i Vattenfalls verksamhet och i Sveriges elsystem vilket 
svarar för en del av syftet. Vattenkraften är både industrihistoria och framtid och har en viktig 
roll i hållbar utveckling globalt. Det är inte svårt att motivera varför en utställning som ska 
behandla energi och miljö har plats för vattenkraften. I ett fortsatt arbete med utveckling av en 
större verksamhet och en hel utställning blir denna fråga eventuellt svårare då det antagligen 
blir viktigt att mäta olika idéer för utställningen mot varandra för att göra urval inte bara inom 
men också mellan olika ämnesområden.  
10.5 HUR? 
Hur ämnet ska framställas i utställningen så att lärande främjas anser jag är den mest 
spännande frågan i arbetet. Det är viktigt att komma ihåg att lärandet är i fokus i svaret på 
denna fråga när den ställs i syfte att formulera den didaktiska modellen och att det i skapandet 
av en utställning alltid finns fler aspekter att betänka. Vilken aspekt som kommer att väga 
tyngst i händelse av kolliderande intressen beror på skaparna av utställningen.  
 
Utifrån litteratur och studiebesök har jag försökt att skapa mig en bild av vad som ger 
goda förutsättningar för lärande under ett besök på museet eller science centret. Jag har 
tidigare valt att lyfta fram ett antal aspekter som betydande för lärande. Falk (2007) liknar de 
många aspekterna som betonats i studier om lärande med filmproduktion där ett stort antal 
delar måste betänkas: ljud, ljus, dialog, kostymer, miljöer, musik med mera. Faktorer som alla 
var för sig är viktiga men för en god filmupplevelse måste fungera tillsammans. På samma 
sätt gäller det att i skapandet av en utställning beakta en mängd faktorer som tillsammans 
bidrar till att skapa förutsättningar för lärande. Nyckelord för lärande som jag tidigare betonat 
i kapitel 6 är mening, identitet, rum, samtal, samarbete, förkunskap, personligt inflytande, 
berättelsen som metod. Under studiebesök och intervjuer har jag upplevt styrkan i att använda 
berättelsen i mötet mellan utställning och besökare, hur rummet påverkar besökares aktivitet, 
hur olika sätt att använda medier så som texter, illustrationer, filmer, ljud, datorer kan skapa 
sammanhang och underlag för samtal och diskussioner, hur interaktivitet kan vara både 
dammigt tråkigt och helt fantastiskt roligt. Jag låter idébeskrivningen av installationen och 
tillämpningen av den didaktiska modellen i nästkommande kapitel ytterligare svara för 
formuleringen av hur?  
 
44 
11 DEN INTERAKTIVA INSTALLATIONEN  
11.1 URSPRUNGLIG IDÉ FÖR INSTALLATIONEN 
För den ursprungliga idén var målsättningen att skapa ett rum där besökaren gavs möjlighet 
att arbeta med vattenkraft utifrån flera perspektiv och placera vattenkraft som teknik i ett 
sammanhang. Idén bestod av en installation innehållande två älvar som mynnade i en 
gemensam bassäng som symbolisering av havet. I den ena älven planerades för en reglerad 
älv med färdigkonstruerade dammar, magasin och kraftstationer medan den andra planerades 
att vara skapad för konstruktion av egna fördämningar och för lek med vattenhjul. I relation 
till älvarna planerades för beskrivande illustrationer, modeller och problematiserande och 
förklarande texter med syfte att fungera som underlag för samtal besökare emellan om 
vattnets kretslopp, elproduktion, distribution och elkonsumtion. Idén illustreras med skissen 
nedan.  
 
  
Den ursprungliga idén 
 
Den reglerade älven har syfte att påvisa vattenkraften som teknik i relation till funktion, 
samhälle, historia, miljö och framtid. Flera perspektiv används för att ge en mer nyanserad 
bild av naturvetenskap och teknik. I älven placeras två dammar och kraftstationer för att 
möjliggöra samarbete och skapa större flexibilitet i användandet av installationen. Också i 
verkligheten är vattenkraften beroende av väl planerat samarbete mellan olika kraftstationer så 
att vattnet i älven utnyttjas på allra bästa sätt under året. Genom att använda två kraftstationer 
finns också möjligheten att visa hur kraftstationerna beroende på användningen och 
magasinering av vattnet påverkar varandras fallhöjder och således den totala produktionen. 
Samarbete är ett av de nyckelord jag vill betona i skapandet av installationen som tillsammans 
med personligt inflytande och samtal kan skapa förutsättningar för skapande av mening i 
aktiviteten.  
 
Besökaren har möjlighet att bestämma storlek av flöde genom älven samt att med 
reglage styra intag till turbin samt spill genom utskov för vardera kraftstationen. Flexibiliteten 
 
45 
genom varierat flöde i älven och möjlighet att påverka produktionsnivå möjliggör för 
besökarna att påverka resultatet av aktiviteten. Genom dessa interaktiva inslag är syftet att 
besökarna ska få möjlighet till inflytande på hur aktiviteten utförs och utvecklas.  
 
I relation till älven placeras illustrationer och texter om kraftverkets delar, hur vatten 
blir till elektricitet samt hur elektriciteten distribueras. Syftet med texter och illustrationer är 
att placera installationen i ett sammanhang och ge underlag till samtal, frågor och svar. I 
användandet av den reglerade älven finns exempelvis möjligheten att hitta underlag för samtal 
om vattenkraftens miljöpåverkan, dess betydelse för samhället och samhällets historiska 
utveckling vid industrialiseringen. I användandet finns också möjlighet att hitta underlag för 
samtal om vattenkraftens roll i reglering av elproduktionen då vi effektiviserar och använder 
mindre elektricitet eller i framtiden tillför nya energislag i systemet. Detta genom att de stora 
vattenmagasinen möjliggör lagring av energi till dess att den behövs.  
 
Älven som konstrueras för användning av egna vattenhjul har som syfte att påvisa 
vattenkraftens naturvetenskapliga grunder. Älven konstrueras med fritt flöde men med 
möjlighet att bygga egna dammar, förändra vattennivå och skapa vattenfall för vattenhjul. 
Illustrationer och texter behandlar energiformer och energiomvandling samt vattnets 
kretslopp. Leken och egen konstruktion av dammar och vattenhjul är i fokus i denna älv.  
 
Tanken är att de två älvarna tillsammans kan skapa en helhet och flera ingångar för 
besökarna att arbeta med vattenkraften utifrån flera perspektiv och på flera nivåer som 
möjliggör att en bred publik kan skapa mening i aktiviteten med installationen.  
 
På ytan inne i kuben, där älvarna flyter ihop i den gemensamma bassängen, skapas en 
modell av en stad för att sätta elproduktion i relation till elanvändning och skapa av ett 
sammanhang för tekniken. Ytan erhåller också plats för byggandet av vattenhjul i lego.  
 
En mer omfattande beskrivning av installationen utformades som ett underlag för 
styrgrupp, verkstad och ateljé. Idén godkändes av styrgruppen och togs vidare till verkstad där 
tekniska lösningar, tidsåtgång och kostnader för konstruktionen diskuterades. Text och 
illustrations förslag bearbetades av Vattenfalls ateljé. 
11.2 ARBETSPROCESSEN OCH DEN SLUTLIGA INSTALLATIONEN  
Efter diskussion med verkstad och handledare valdes på grund av begränsad tid att endast gå 
vidare med konstruktion av en av de två älvarna. Valet gjordes att konstruera den reglerade 
älven. Hantverkarna gavs stor frihet i val av material och praktiska lösningar för bygget. 
Under arbetets gång har idéer och lösningar utvecklats och förändrats liksom ritningar och 
beskrivningar har skapats och förfinats. Bilden nedan visar den färdiga installationen på plats 
i utställningen. Se bilaga V för skisser och mått, bilaga VI för detaljbilder av den slutgiltiga 
installationen, samt bilaga VII för bild av displayens utseende och innehåll. Utifrån idéskissen 
gjordes en lista över installationens delar för att göra en preliminär tids och kostnadskalkyl för 
arbetet. I samband med detta gjordes också en preliminär arbetsfördelning och personer 
kontaktades för att verkställa idéerna. Slutligen gjordes en plan för i vilken ordning arbetet var 
möjligt att utföras och vad som kunde konstrueras fristående. Målsättningen var att 
installationen skulle vara färdig den 1 maj 2008 men arbetet försköts ytterligare två veckor 
och installationen var på plats måndagen den 19 maj 2008.  
 
 
46 
 
 
 
       Den färdiga installationen 
11.3 BERÄKNINGAR OCH INSTÄLLNINGAR 
Viljan var att konstruera en terrängmodell med ett strömningsförhållande så att modellen i de 
allra flesta fall var subkritisk. Där subkritiskt eller strömmande strömningsförhållande råder 
får en nedströms förändring en uppströms påverkan. På så vis skapas möjligheten att de två 
kraftstationerna får en inbördes påverkan. Strömningsförhållandet är beroende av djupet och 
vattnets hastighet. Överslagsberäkningar med hjälp av Froudes tal utfördes för att ge underlag 
för utformningen av terrängmodellen samt för att avgöra hur stort flödet kan vara för olika 
dimensioner av terrängmodellen innan strömningsförhållandet går från subkritiskt till 
superkritiskt.  
 
För val av diameter på rör för turbin och intag gjordes överslagsberäkningar på rörets 
motstånd och genomströmningskapacitet vid tänkt minsta och maximala fallhöjd av 20 cm 
respektive 40 cm. Genomströmningen med en rördiameter på 40 mm3 beräknades till omkring 
1.2-1.7 l/s beroende på fallhöjd. Beräkningar som sedan kunde ligga till grund för val av 
pumpkapacitet som föreslogs till omkring 5-10 l/s och med en lyftkapacitet på 2 m.  
 
För dimensionering av älvfåra och magasinsvolym gjordes överslagberäkningar 
utifrån tänkt behov av magasinsvolym utifrån inflöde, utflöde samt simulerad årstidslängd. 
Med ett utflöde på omkring 2 l/s och en årstidslängd på omkring 5 s gavs ett ungefärligt behov 
för magasinet till omkring 30 l om man räknar med att magasinet ska räcka till tre torra 
vintermånader.  
 
Två typer av givare placerades i modellen. Pulsmätare som mätte varvtalet på vardera 
turbin samt fyra tryckmätare, uppströms och nedströms vardera kraftstation. För simulering av 
produktion mättes turbinens varvtal för att få ett mått på hur flödet varierade. Tryck 
uppströms och nedströms vardera kraftstation mättes för att få ett mått på fallhöjden. Flödet 
ställdes in till så att vid högsta varvtal motsvarande 250 m3/s för vardera kraftstation. 
Maximal fallhöjd sattes till 25 m vid tryckskillnaden då magasinet uppströms var fullt och 
magasinet nedströms stod tomt. De inställda värdena sattes med syfte att efterlikna 
Älvkarleby kraftstation aggregat 6. 
11.4 VAL AV TEXTER OCH ILLUSTRATIONER 
Målsättningen med föreslagna texter och illustrationer var att informera om installationens 
funktion, placera installationen och dess innehåll i ett sammanhang samt för att ge underlag 
 
47 
för samtal, samarbete och fördjupad diskussion. Jag lämnade förslag på rubriker, texter och 
illustrationer att placera i relation till installationen. De utvalda rubrikerna var följande: Hur 
kommer vattnet till älven? Varför byggs dessa dammar och magasin? Hur blir vatten till el? 
samt Hur kommer elen hem till dig? Föreslagna Illustrationer var Kraftverkets delar, vattnets 
kretslopp samt hur elen kommer hem till oss. En text föreslogs också för att kort presentera 
hur installationen kan användas med rubriken: Pröva att vara kraftverksskötare under ett år. 
Se bilaga VIII för slutgiltiga texter och illustrationer. 
11.5 INSTALLATIONENS HÅLLBARHET OCH FUNKTION 
I detta arbete är diskussionen kring lärande och förutsättningar för lärande centralt. I 
skapandet av en installation är det dock fler aspekter som är viktiga och värda att dra lärdomar 
ifrån. I följande avsnitt vill jag ta upp ett antal aspekter kring installationens funktion och 
hållbarhet. Genom att lyfta fram delar som inte riktigt fungerat som det var tänkt så kan det 
låta som negativ kritik mot de hantverkare som varit involverade i bygget och detta är 
verkligen inte målsättningen med avsnittet. Konstruktionen av installationen kan ses som en 
läroprocess och den färdiga installationen som en prototyp att eventuellt bygga vidare på.  
  
11.5.1 Hållbarheten 
Installationen behövde lagas vid två tillfällen under två veckors intensivt användande och 
innan elektroniken på grund av fuktskada slutade att fungera. Vid båda tillfällena var 
problemet konstruktionen av turbinreglagen där givare placerats på ett utsatt ställe vilka 
lossnade under användning. En lärdom är att delar som besökaren ska använda är robusta, lätt 
utbytbara och skilda från känslig mätutrustning och elektronik.  
 
Limning mellan frigolit och plywood lossnar allteftersom vilket kommer begränsa 
installationens livslängd. Något som eventuellt också kommer att begränsa installationens 
livslängd är att frigoliten blir blöt under användning. En lösning vore att plasta även sidorna, 
vilket också skulle göra plastkanten mindre utsatt för slitage och undvika att vatten så 
småningom kan ta sig in mellan plast och frigolit. 
 
All typ av användning av färg medför att modellen efter en tids användning ser 
gammal och sliten ut genom att färg flagar, slits och bleks. Av estetiska skäl borde 
installationen i så stor utsträckning som möjligt konstrueras i material som inte har behov av 
att målas. 
 
11.5.2 Funktion 
De interaktiva inslagen fungerade bra i meningen att besökarna inte verkade ha svårt att finna 
ut hur de kunde använda utskov, turbinreglage och knappar för flödet för att påverka 
aktiviteten. Texterna och illustrationerna placerades över installationen och på väggen bakom 
installationen och syntes tydligt men jag tror att det finns många roliga och kreativa sätt att 
utveckla relaterad information till installationerna. Jag skulle gärna se sätt som gör det enkelt 
att förändra och utveckla information och installationer exempelvis genom att använda 
digitala medier eller tavlor där texten enkelt kan bytas ut.  
 
Displayens layout (bilaga VII) och innehåll var tydlig men skulle kunna anpassas 
bättre för besökarna. Eventuellt genom att illustrera fallhöjd, flöde och produktionsnivå. 
Programmet fungerade väl men har flera utvecklingsmöjligheter. Exempelvis vore det bra att 
kunna stoppa ett program och starta ett annat och inte behöva vänta tills ett program var helt 
genomgånget innan nästa kunde påbörjas, vilket gjorde en del besökare otåliga. En annan 
utvecklingsmöjlighet vore att skapa ett sätt att påvisa resultatet av användandet i form av 
totalproduktion eller antal månader som användaren lyckas upprätthålla produktionen i nivå 
med behovet. 
 
48 
 
Ett problem med installationen var den starka lukten från plasten. Flera besökare 
funderade över lukten och var den kom ifrån. Jag tror inte att det vore hållbart att 
förlängningen ha en sådan installation i en utställning där det inte upplevs som hälsosamt för 
besökarna att stå långa stunder och arbeta med. 
 
Turbinreglagen kärvade och fastnade under användandet. Det är sådant som är svårt 
att veta på förhand men viktigt att i förlängningen alltid fundera över hur en viss del kommer 
att användas och hur den föreslagna lösningen kommer att slitas under användningen. 
11.6 SAMMANFATTANDE DISKUSSION DEL II 
Att vara med i arbetsprocessen med installationen har varit intressant på många sätt. Målet var 
att pröva att omsätta idéer på hur förutsättningar för lärande kan möjliggöras genom den 
interaktiva installationen. Hur det blev har beskrivits i kapitlet. I följande diskussion vill jag ta 
upp svårigheter, lärdomar och tankar från arbetet med både formulering av den didaktiska 
modellen och tillämpningen av den genom konstruktion av installationen.  
 
11.6.1 Förutsättningar och begränsningar i arbetet 
I formulerandet av den didaktiska modellen och av idén om hur installationen skulle utformas 
så var det nödvändigt att först se vilka förutsättningar som var givna för arbetet. Det 
förväntades att arbetet skulle mynna i en interaktiv installation vilket gav en ram som redan på 
förhand begränsade arbetet till att bli likt installationer i det traditionella science centret. 
Installationen skulle placeras i en utställning som i övrigt inte behandlar energifrågor vilket 
gjorde det mycket svårt att skapa ett verkligt sammanhang för installationens innehåll. 
 
Skapandet av en installation och en utställning innebär normalt ett samarbete i en 
projektgrupp med fler kompetensområden utöver kunskaper i teknik och lärande vilket jag 
tror underlättar både skapandet av idéer och förverkligandet av dessa. Jag upplevde en 
begränsning i att vara själv i delar av processen. Begränsningar fanns givetvis också i tid och 
resurser vilket alltid kommer att vara fallet i skapandet av en utställning. 
 
11.6.2 Formuleringen och tillämpning av den didaktiska modellen 
Skapandet av den didaktiska modellen eller med andra ord tankar kring hur vattenkraft som 
område skulle presenteras och den interaktiva installationen utformas utformades i hög grad i 
direkt relation till skapandeprocessen och konstruktionen av installationen. Vad som är viktigt 
är att på förhand fundera över vad som ska tas med i ämnet, varför och vilken bild av ämnet 
som ska framställas. Målsättningen var att placera vattenkraften i ett sammanhang där det var 
möjligt att möta teknik och naturvetenskap ur flera perspektiv. Att skapa dessa förutsättningar 
visade sig vara svårt. Vilken typ av aktivitet som är önskvärd i användandet av installationen 
är också nödvändigt att på förhand bestämma och genom konstruktionen försöka skapa 
förutsättningar för. Detta utfördes genom att skapa en installation som var möjlig att samlas 
kring, använda tillsammans och genom sin egen eller gemensamma aktivitet personligt 
påverka resultatet av. Installationen erbjöd också texter och illustrationer som skulle 
underlätta samtalet, skapandet av frågor samt ge svar på egna frågor och funderingar. 
 
11.6.3 Vikten av en tydlig ambition 
Det är viktigt att ha en tydlig ambition med utställningen och dela denna ambition med alla 
inblandade och tillsammans fundera över hur ambitionen ska uppnås. Det räcker inte att ta ett 
ämne, ett fenomen eller en teknisk lösning och göra en häftig interaktiv installation av detta. 
Ju fler inblandade i arbetet desto viktigare blir det att kunna ha en tydlig bild med vad som är 
önskvärt resultat av arbetet. Min farhåga är att utvecklingen av en interaktiv utställning utan 
 
49 
tydliga ambitioner fastnar i skapande av knappar och spakar, teknik och fenomen utan 
sammanhang och interaktivitet utan möjlighet till att påverka resultatet. 
 
Under arbetsprocessen med konstruktionen av installationen kom ständigt nya 
lösningar och förändringar av ursprungsidén utifrån förutsättningar och vad som är praktiskt 
möjligt att göra. I en sådan process finns en stor risk att arbetet utvecklas på ett sådant sätt att 
viktiga delar från ursprungsidén går förlorade. Därför är det också viktigt att på förhand tänka 
igenom vilka delar som är möjliga att förändra och vilka delar som är bärande för idén. 
 
11.6.4 Svårigheter i arbetet 
Vid arbetets början fanns bara lösa skisser och inga färdiga beskrivningar, lösningar och 
ritningar för konstruktionen av installationen. Det mesta var tvunget att utarbetas och lösas 
under arbetets gång vilket var ett arbetssätt som både var till inspiration och frustration för de 
involverade och ibland tidsödande. Möjligheten att arbeta på ett annat sätt fanns egentligen 
inte då jag varken bar kunskap eller erfarenhet att ge tydligare ledning för det praktiska 
arbetet. I denna arbetsprocess hade jag ovärderlig hjälp av handledare och inblandade 
hantverkare. Jag upplevde att det var svårt att finna en roll i arbetet där det krävdes tydlig 
ledning, arbetsfördelning och dialog med inblandade hantverkare och avdelningschefer. 
 
Tidspressen försvårade arbetet då flera inblandade upplevde arbetet som pressat och 
stressig. Tidspressen bidrog till att flera mindre detaljer ströks från ursprungsidén. Samtidigt 
gjorde det arbetet intressant då nya problem som uppstod varje dag snabbt skulle lösas. 
 
11.6.5 Lärdomar 
Det finns mycket att ta med sig från det praktiska arbetet med att konstruera en installation. 
Jag förstår att det i skapandet av utställningar sätts ihop projektgrupper med personer med 
olika kompetensområden. Jag har under delar av arbetet upplevt att jag inte räcker till och att 
det inte är tillräckligt att arbeta med de pedagogiska frågorna i ett arbete som detta. Jag vill 
fortfarande påstå att det är fundamentalt för planeringen och formuleringen av idéerna för 
utställningen och för mötet med besökare. Jag tror också att det är till stor fördel att arbeta i en 
projektgrupp då det i en sådan grupp antagligen finns större förutsättningar för kreativa idéer 
och lösningar. 
 
Jag anser att det är viktigt att det finns en öppen dialog mellan inblandade och att alla 
får en chans att uttala idéer, tankar och åsikter om arbetet. Under arbetet upplevde jag att det 
fanns brister i kommunikationen vilket lätt kan utvecklas till konflikter. För att undvika detta 
tror jag att det är viktigt att det finns mer tid både innan det praktiska arbetet sätts igång att 
diskutera arbetet och inte bara göra människor inblandade men delaktiga i arbetet. Om det blir 
en fortsättning vore det också bra att först diskutera, lyssna och dra lärdom från hur detta 
arbete fungerade. 
 
50 
 
 
 
 
 
 
 
 
 
 
 
 
 
 
 
51 
 
 
 
 
 
 
 
 
 
 
 
 
 
DEL III 
– VAD HÄNDER I MÖTET MELLAN BESÖKARE OCH INSTALLATION? 
RESULTAT AV OBSERVATIONER 
 
52 
 
12 RESULTAT AV OBSERVATIONER 
I detta kapitel har jag som målsättning att i generella drag presentera det observerade mötet 
mellan besökare och vattenkraftsinstallationen och i viss mån lyfta enstaka händelser. Under 
observationstillfällena, sju vardagar i maj och juni 2008, besöktes utställningen av grupper 
från förskola och grundskolans lägre åldrar och av enstaka grupper från grundskolans äldre 
åldrar och gymnasiet. Vissa grupper, exempelvis gymnasieklassen, var helt upptagna av andra 
delar i utställningen medan andra grupper, framförallt i de yngre åldrarna, spenderade mycket 
tid med vattenkraftsinstallationen. Idén i skapandet av installationen var att genom dess 
utformning och innehåll skapa förutsättningar för lärande genom att skapa förutsättningar för 
aktiviteter som beskrivits i kapitel sex. Exempelvis menings vilket kan skapas genom samtal, 
samarbete och personlig påverkan. Därför har observationer utförts med mål att få underlag 
för att beskriva och diskutera den aktivitet som uppstod bland besökarna i mötet med 
installationen. Bland annat valdes att observera hur aktivitet uppstår och hur den utvecklas 
samt om den aktivitet som uppstår involverar samtal och samarbete. Under observationerna 
användes, vilket tidigare beskrivits, en guideline (se bilaga IV) som stöd.  
 
I detta kapitlets senare del görs en jämförelse mellan resultatet av observationer och de 
typer av aktivitet som beskrevs i avsnitt 6.1.1. Avslutningsvis förs en diskussion om den 
aktivitet som uppstod i mötet mellan besökare och installationen i relation till den i kapitel 10 
formulerade didaktiska modellen.  
12.1 FÖRSTA MÖTET MELLAN INSTALLATION OCH BESÖKARE 
De besökare som ensamma kom fram till installationen var ofta lite trevande. De tittar liksom 
funderande över vad som är meningen att man ska göra. Finner knapparna för att starta igång 
vattenflödet, trycker på en knapp, ser vattnet komma men stannar sällan kvar. 
 
De besökare som närmar sig installationen tillsammans frågar varandra - Vad ska man 
göra här? Hittar de två knapparna för att starta, trycker på en knapp ser vattnet komma och 
stannar för att se vad som händer. Ser vattnet fyllas upp och prövar sig fram vad de kan göra 
med vattnet. Trycker på knappen igen och aktiviteten tar fart. 
 
Besökare som kommer fram då aktivitet redan pågår tittar först vad övriga gör, lyssnar 
in vad de säger och kliver in i den redan pågående aktiviteten.  
 
De yngre besökarna är snabba med att trycka på knapparna och finner snart sätt att 
utveckla en lek i relation till installationen. En lek som oftast handlar om att fylla på vatten så 
magasinen är fyllda till brädden för att sedan öppna utskoven för att se vad som händer. De 
prövar att öppna båda utskoven samtidigt på tre, de prövar att öppna bara det nedersta eller 
bara det översta och för en kommunikation som består i att styra aktiviteten:  
 
– Öppna! – Öppna inte! – Stäng! – Nu är det fullt! – Neeej lite till – Fyll på! – Ett två tre NU! – Sätt 
på turbinen! – Sätt igång duschen! 
 
Äldre besökare tittar på installationen, dess delar, turbinen, texter och illustrationer men deltar 
i liten eller ingen utsträckning i den fysiska aktiviteten.  
 
53 
12.2 UTVECKLING AV AKTIVITETEN 
Den allra vanligaste aktiviteten bland förskole- och högstadieelever och åldrarna där emellan 
var att fylla älven till bredden och på gemensamt kommando öppna utskoven och låta vattnet 
rusa igenom. Denna aktivitet kunde uppehålla grupper av besökare under lång tid, ibland 
uppåt en halvtimme. Vid denna lek var det få besökare som la någon större vikt vid den 
display som visar produktion och elbehov. Vid ett antal tillfällen vände sig elever mot 
displayen och uppmärksammade vad som visades på den. Bland annat började de att följa 
månaderna: 
 
 – Nu är det april snart börjar det regna! – Nu kommer regnet! – Nu smälter snön! 
 
När en elev i årskurs 3 uppmärksammat displayen så uppstod frågor om betydelsen och 
funktionen som:  
 
– Vad är produktion? 
 
Med ett svar på den frågan så uppstod en ny möjlighet att utveckla aktiviteten till att handla 
om produktionsnivå och försök till att lyckas hålla produktion i nivå med behovet vilket 
visades grafiskt på dataskärmen. Eleven tog kommando över aktiviteten och följde vad som 
hände på skärmen, berättade hur det fungerade och gav samtidigt de andra eleverna order om 
hur de skulle öppna och stänga turbinreglage och utskov. Elever från samma grupp började 
senare tala om behovet av elektricitet i ord av: 
 
  
– Nu vill de ha 50 grader, nu vill de bara ha 25 grader 
 
En elev i åttan föreslog att testa hur mycket de kan få upp produktionen till: 
 
 
– Är den på? –  Ja, turbinen är på  – Gör så mycket som möjligt  
 
En annan elev blir medveten om att det finns lite ledning för hur installationen kan användas:  
 
 
– Vad står det här då? – vattennivån får inte /…/  det som är tänkt att man ska göra!  
 
Men ingen annan i gruppen ger konstaterandet någon uppmärksamhet och aktiviteten fortgår 
som innan, att fylla och tömma magasinen. 
 
Under de första dagarnas användning var minsta och maximala vattennivå i älven inte 
markerade. När dessa streck målats dit så hördes elever uttrycka sig i ord om att fisken dör då 
älven blev torr. Någon annan undrade om byar verkligen översvämmades ibland vilket påstås 
i texten relaterad till överskridande av älvens maximala nivå.  
 
Vid ett tillfälle började en grupp bygga båtar i lego som de sjösatte i älven och lät åka 
igenom utskoven.  
 
Vid ett par tillfällen försökte elever på bästa sätt lura sina klasskamrater till att bli 
blöta eller såg själva till att bli blöta genom att stoppa huvudet under duschen.  
 
12.2.1 Samtalet 
Överlag var samtalet i typ av de styrande kommandon som beskrevs ovan. Där fanns också 
uttryck för känslor, mest uttryckt som – Oooiii! då vattnet rusade genom modellen och det 
kändes som om alla skulle bli blöta. Då aktiviteten utvecklades blev kommunikationen mer ett 
förklarande och konstaterande av vad de såg på displayen och i älven: 
 
54 
 
- Nu smälter snön! I maj börjar det regna! Nu är det november! – Nu dör fisken! 
 
Besökarna ställde en hel del frågor då jag var nära installationen. Frågor som: 
 
– Hur fungerar det?  – Vad ska man göra? – Varför luktar den så konstigt? – Var kommer 
vattnet ifrån? – Vad är produktion? – Kan byar verkligen översvämmas? 
 
Vid de tillfällen elever fick tillfälle att få svar på sina funderingar så utvecklades både 
aktiviteten och samtalet mer, ofta genom att en elev förklarade vidare för en annan. Vid dessa 
tillfällen var jag inte längre en icke-medverkande observatör utan aktiviteten utvecklades 
utifrån att jag fanns där och kunde svara på de frågor som uppstod. Också med äldre besökare 
inleddes samtal utifrån frågor om vattenkraft och elsystemet i övrigt som bara indirekt berörde 
aktiviteten kring installationen. 
 
12.2.2 Samarbetet 
Installationen samlade många personer där de flesta på något vis var delaktiga i aktiviteten. 
Någon eller några tog oftast kommandot att styra övrigas aktivitet i att sköta utskov och 
turbinreglage och såg till att flödet sattes igång. Endast vid enstaka tillfällen var elever 
ensamma i användandet av installationen. 
 
12.2.3 Äldres relation till de yngre 
Vid ett par tillfällen inledde läraren samtal med några elever. Vid ett tillfälle hänvisades till 
vattnets kretslopp, vid ett annat till den verkliga dammen och till utskoven utanför. Vid ett 
tillfälle hänvisade läraren också till likheten med den ramp som finns uppströms Dalälven sett 
från Älvkarleby och används av vattenskidåkare. Eleven som uppmärksammade vad läraren 
sa pekade då bara på kraftverksillustrationen som för att påvisa läraren om vad det verkligen 
handlade om. I de allra flesta fall var de äldre inte delaktiga i aktiviteten eller i att försöka 
förklara eller påbörja samtal kring aktiviteten.  
12.3 MENINGSSKAPANDE AKTIVITET – EN JÄMFÖRELSE 
Meningsskapande är något som framhållits som viktigt och skapas i aktiviteten genom 
deltagande och i samtal. Jag kommer att i följande stycke jämföra och dra paralleller mellan 
den observerade aktivitet och de i avsnitt 6.1.1 beskrivna typer av aktiviteter; hands-on, 
playing around och extending the meaning. 
  
12.3.1 Hands-on 
Det uppstod situationer som kan liknas med denna typ av aktivitet. Exempelvis besökare som 
går fram till installationen, tittar på den, ser på displayen och läser tryck på en knapp för att 
starta! Besökaren trycker på knappen och vänder sig sen om och går därifrån. Detta hände 
framförallt då besökare kom fram själva och i större utsträckning bland vuxna besökare än 
bland yngre. Situationen uppstod också framförallt då knappen för årstidsvariationer trycktes 
först, anledningen till det tror jag är att det då inte ser ut att hända något under de första tio 
sekunderna. 
 
12.3.2 Playing-around 
I mötet mellan besökare och installation uppstod i de allra flesta fall en aktivitet som bestod i 
att fylla och tömma magasinen. Denna aktivitet är lättast att beskriva och kanske avfärda som 
playing-around. En aktivitet där besökarna också liksom hands-on ignorerar meningen med 
 
55 
aktiviteten. Samtidigt upplevde jag att denna lek var de yngres sätt att förstå och skapa 
mening i aktiviteten med installationen. För yngre besökare var det viktigt att styra aktiviteten 
och att se till att magasinen fylldes i rätt ordning och med mycket vatten och att olika reglage 
öppnades på rätt sätt. Bland högstadieeleverna fanns däremot en uttryckt förståelse för att det 
fanns en annan mening med installationen, men som det beskrevs tidigare ignorerades till 
förmån för leken. Jag tror att det i samma typ av aktivitet kan finnas en skillnad som är 
relaterad till besökarnas kunskap, förståelse och identifiering med aktiviteten.  
 
12.3.3 Extending the meaning 
Vid ett antal tillfällen utvecklades aktiviteten mot att likna den tänkta aktiviteten med 
installationen. Elever gick verkligen in för att förstå och behärska aktiviteten och göra det 
bättre och bättre. - Neeej! ni måste spara på vattnet! Beordrades kraftstationsskötarna för att 
klara av årets alla månader. Steget från lek med vatten, utskov och översvämningseffekter till 
en aktivitet som också handlade om att försöka producera elektricitet var litet. Vad som 
verkade behövas var en förståelse av att det kanske finns nåt mer att göra med installationen, 
en nyfikenhet och kanske framförallt en möjlighet att få svar på de frågor som uppstod, svar 
som kunde leda aktiviteten vidare.  
 
12.3.4 Inte enbart en typ av aktivitet 
I beskrivningen av den aktivitet som sker i mötet mellan besökare och installation ses att det 
inte bara är en typ av aktivitet som uppstår utan att det varierar med besökaren. Fors (2006, 
s.137) menar i linje med detta att en installation inte kan beskrivas som bärande eller inte 
bärande av förutsättningar för skapande av mening och identifiering men att det kan finnas 
olika mycket utrymme för det. Hon menar också att det i lika hög grad har att göra med 
besökarnas deltagande aktivitet i relation till installationen och varandra som med 
installationens utformning. 
12.4 SAMMANFATTANDE DISKUSSION DEL III  
I den konstruerade installationen verkar det finnas förutsättningar för en aktivitet som är 
utvecklande och meningsskapande. Barn verkar ha lättare att identifiera sig med installationen 
då den inbjuder dem till en lek med vatten som för dem är meningsfull. En aktivitet som i den 
vuxnes ögon inte ter sig som meningsfull och kanske inte heller bidrar till deras förståelse och 
kunskap om vattenkraft och älvreglering. 
 
De något äldre besökarna, från år 3 på lågstadiet och uppåt, utvecklade ibland en mer 
avancerad aktivitet som för dem verkar meningsfull och innehöll både samarbete och samtal. 
Begreppsförståelsen fanns inte alltid där vilket bland annat uttrycktes då ett par elever talade 
om behov och produktion i ord av grader. Vilket kanske kan tolkas som en förståelse av att vi 
vill höja temperaturen ett par grader på vintern då det är kallt ute. Jag tror att känslan av att 
inte förstå begrepp som visades på displayen i form av flöde i antal kubikmeter per sekund, 
fallhöjd i antal meter och produktion i megawatt är ett större hinder för äldre besökare som 
inte kan relatera till detta språk. Hur begreppsförståelse kan skapas i mötet med en installation 
eller utställning är något jag tror behöver diskuteras mer.  
 
Jag kan se flera likheter mellan vad Fors diskuterar och de olika typer av aktivitet som 
skedde i mötet mellan besökare och installationen. Jag kan inte se utmärkande skillnader i 
användandet av denna installation och installationer på traditionella science centers i relation 
till meningsskapande. Jag kan se hur aktiviteten har berört flera och alltid leder till samarbete 
och till viss del samtal. 
 
Jag har också genom att jag blev delaktig i aktiviteten genom att svara på funderingar 
och frågor sett hur aktiviteten och möjligheten till lärande kan utvecklas då eleverna arbetar 
 
56 
tillsammans med en person som kan bistå med detta. I relation till det ser jag vikten av att 
enkel och bra information finns tillgänglig som underlag till samtal då denna typ av frågor och 
funderingar uppstår. Kanske visar det också på hur att besökarna ibland kan få ut mer av 
besöket om det finns utställningsguider som kan handleda och bistå i aktiviteten. Också i 
samtal med äldre besökare har installationen legat till grund för intressanta samtal om 
vattenkraft och elproduktion i övrigt.  
 
Jag har sett exempel på användning av text och illustration i det som sägs och görs 
men jag har inte sett vuxna använda det i relation till barnens aktivitet i den mån jag hoppats.  
 
Jag har också sett exempel där äldre placerar installationen i sammanhanget och prata 
om den i relation till verkligheten och Dalälven utanför dörren. Jag hade en önskan att ge 
installationens innehåll ett större sammanhang genom att placera den i relation till hur elen 
produceras, distribueras och används något jag anser misslyckades. En anledning var att flera 
delar från ursprungsidén inte blev förverkligade. Jag är också osäker på om vattenkraften i 
den slutliga installationen belystes ur flera perspektiv vilket har diskuterats som viktigt. 
 
 
 
 
57 
 
 
 
 
 
 
 
 
 
 
 
 
 
AVSLUTANDE DISKUSSION OCH SLUTSATSER 
 
 
58 
13 METODDISKUSSION  
 
I detta kapitel vill jag diskutera de metoder som använts för att uppnå målet med vardera 
metod och med arbetet. 
13.1 LITTERATUR 
Syftet med att studera litteratur om informellt lärande och lärande på museer var att lyfta fram 
vilka aspekter som anses vara viktiga för lärande på museer och science center utifrån ett 
sociokulturellt perspektiv. I studerandet av litteratur har den främsta begränsningen varit 
svårigheten att få tag på intressanta referenser samt tid till att läsa och fördjupa mig mer i 
området. Det finns mer att hämta inom detta område än vad som kommit fram i detta arbete 
och ytterligare studier av litteratur kunde användas för att ännu mer förtydliga, diskutera och 
lyfta fram intressanta aspekter på vilka besöksaktiviter som främjar lärande och hur en 
utställning kan formas för att ge utrymme och möjlighet för dessa aktiviteter. 
13.2 STUDIEBESÖK OCH INTERVJUER 
Genom att utföra studiebesök och intervjuer var viljan att finna exempel på hur aspekter för 
lärande kan omsättas i praktiken. Med andra ord hur kan en utställning formas så att den ger 
möjligheter till de aspekter och besöksaktiviteter som lyfts fram i litteraturen och kan 
beskrivas som viktiga för att främja lärande. Jag hade ambitionen att göra fler studiebesök 
framförallt på science centers och interaktiva utställningar. Främsta begränsande faktorn för 
fler studiebesök har varit tid för resor. Jag hade inledningsvis också ambitionen att utföra fler 
intervjuer men tillfälle har inte getts vid de resor jag gjort. Jag hade en vilja att under 
intervjuer ta del av erfarenheter av arbetet att utifrån teorier kring lärande skapa och utveckla 
utställningar. Då de museipedagoger och kommunikatörer jag har mött främst varit 
involverade i mötet med besökare och i mindre grad delaktiga i utvecklingen av utställningar 
har syftet med intervjuerna inte uppnåtts. Jag har inte heller mött en tydlig uttalad teori för 
lärande som grundläggande för skapandet av utställningar. Kanske hade det därför varit mer 
intressant att utföra intervjuer med de projektgrupper som tillsammans arbetat med skapandet 
av utställningarna, oavsett om pedagoger varit med i grupperna eller ej, och låtit dem berätta 
om skapandet av utställningen, hur de gått till väga och på vilken grund de gör sitt val av 
innehåll och utformning på.  
13.3 OBSERVATIONER 
Genom att utföra observationer var viljan varit att se hur besökare använder den konstruerade 
installationen och vilka aktiviteter som uppstår. Antal observationer av besökare från 
grundskolans äldre åldrar och gymnasiet blev mycket få. Största delen av de observerade 
grupperna var från grundskolans yngre åldrar och egentligen inte inom den huvudsakliga 
målgruppen för installationen. Anledningen var att de flesta besökande grupper var i denna 
åldersgrupp samt att fler observationstillfällen inte kunde göras då elektroniken i 
installationen gick sönder och installationen var ur funktion under de dagar då jag planerat att 
utföra observationer.  
 
Jag misslyckades med att utföra icke-medverkande observationer då det var mycket 
svårt att befinna sig i rummet utan att bli involverad i och på så sätt påverka aktiviteten. 
Orsaken till detta var att jag befann mig i rummet som en av science centrets guider och satte 
 
59 
jag mig en bit ifrån installationen blev jag indragen i aktiviteter som föregick i rummet i 
övrigt och tog jag ett steg närmre installationen drogs jag med i den pågående aktiviteten 
genom elevernas frågor och funderingar. Kanske hade det varit möjligt att istället filma 
besökarnas aktivitet, något som antagligen ställt helt andra krav i form av information till 
besökarna om de pågående observationerna. Observationerna har dock gett underlag för en 
mindre diskussion om vad som hände i mötet mellan besökare och installationen. 
 
60 
14 SLUTSATSER 
Hur kan förutsättningar möjliggöras för lärande i utformandet av en interaktiv utställning om 
energi och miljöteknik? Det är en fråga som följt mig under fem månader men svaret är inte 
fullständigt färdigformulerat och jag har mycket svårt att tro att det någonsin kommer att bli 
det. Däremot hoppas jag att detta arbete ska peka ut en riktning och vara ett stöd i det fortsatta 
arbetet med att utforma den interaktiva utställningen.  
14.1 ARBETETS TRE DELAR 
14.1.1 Del I - Vilka aspekter är viktiga för lärande på museet och science center? 
I kapitel 6 presenterades resultatet av studerad litteratur kring lärande på museer. I kapitlet 
lyfte jag fram och diskuterar meningsskapande, identitet, rum, samtal, samarbete, personlig 
påverkan, förkunskaper och berättelsen som metod som ett antal nyckelord som kan ligga till 
grund för att skapa förutsättningar för lärande på museer. I kapitlet diskuteras också hur 
naturvetenskap och teknik framställs i utställningen samt kritik riktad mot science center som 
koncept. 
 
14.1.2 Del II - Hur kan aspekter viktiga för lärande omsättas i praktiken? 
I arbetets andra del bestående av kapitel 7 till 11 presenteras resultatet studiebesök på museer 
och utställningar samt intervjuer med museipedagoger vilka gjorts med syfte att söka idéer för 
hur en utställning kan skapas och utvecklas i linje med de nyckelord som lyftes fram i del I. I 
denna del beskrivs och diskuteras bland annat användandet av olika medier i relation till 
skapandet av förutsättningar för lärande. Jag har också diskuterat hur samma medier kan 
verka hindrande för lärande om de är svåra att identifiera sig med, förstå eller om de 
motverkar samarbete eller skapar klyftor mellan olika grupper på museet. Interaktivitet kan 
utformas på många sätt och liksom medier kan interaktivitet både ha positiv och negativ 
effekt på lärandet beroende på utformning och funktion. 
 
I kapitel 6 formulerades en didaktisk modell med målsättningen att framställa 
vattenkraften i en interaktiv installation med ambitionen att inspirera och engagera besökare 
kring energi- och miljöfrågor. Målsättningen var att placera vattenkraften i ett sammanhang 
och belysa vattenkraften som teknik men också vattenkraftens roll och påverkan på miljö och 
samhälle. Installationen utformades med målsättningen att möjliggöra för aktiviteter som i 
arbetets första del betonats som viktiga för lärande exempelvis samtal, samarbete och 
personlig påverkan som grund för meningsskapande. Förverkligandet av den didaktiska 
modellen i praktiken påverkades av förutsättningarna i projektet och det slutgiltiga resultatet 
reflekterar endast delar av den ursprungliga idén. I arbetsprocessen drogs bland annat 
lärdomar om vikten av att ha en tydlig ambition och att försöka hålla dialogen mellan alla 
inblandade öppen. 
 
14.1.3 Del III - Vad händer i mötet mellan besökare och installation? 
I den tredje delen observerades och diskuterades mötet mellan besökare och installation. 
Mötet innehöll mycket lek, samarbete och till viss del samtal. Installationen bar 
förutsättningar för skapandet av meningsfulla aktiviteter som i sin tur ger förutsättning för 
lärande men lika ofta ignorerades meningen med installationen i leken. Det uppstod inte så 
många tendenser på ett mera utvecklat samtal mellan besökare däremot kunde installationen 
ligga till grund för intressanta samtal mellan mig som utställningsguide och besökare. Texter 
och illustrationer användes men endast i liten utsträckning som grund för förklaringar och 
samtal mellan besökare.  
 
61 
 
14.2 ATT SKAPA FÖRUTSÄTTNINGAR FÖR LÄRANDE  
Jag har i arbetet lyft tankar för en ambition som tar science centret från intresseskapande till 
engagerande genom att ge besökaren verktyg så att de kan agera och bemöta framtidens 
miljörelaterade utmaningar med en känsla av att de kan påverka i likhet med avsnitt 2.3. Jag 
anser att utvecklandet av en sådan ambition är ett viktigt första steg i utvecklandet av en 
verksamhet som kan uppfylla önskan att skapa förutsättningar för lärande inom dessa 
områden. 
 
Jag har i arbetet försökt peka på vikten av att framställa naturvetenskap och teknik ur 
flera perspektiv och som något föränderligt och som har positiva och negativa effekter vilket 
innebär att våra val har betydelse. Jag tror att diskussionen om hur naturvetenskap och teknik 
ska presenteras måste vara levande i utvecklandet av verksamheten. 
 
Jag har i genomgående försökt betona ett antal aspekter viktiga för lärande som kan 
möjliggöras genom att skapa utrymme och förutsättningar för vissa bestämda aktiviteter vilka 
i sin tur skapar förutsättningar för lärande. I arbetet gjordes ett försök att tillämpa dessa tankar 
utifrån lärandeteori i skapandet av en installation. Det var en utmaning som gav många 
lärdomar. Nu kvarstår den verkliga utmaningen att använda dessa lärdomar och ta nya steg 
framåt. Genom följande tre stycken vill jag peka på vad jag tror är i riktning mot svaret på den 
ställda frågan: Hur kan förutsättningar för lärande möjliggöras i utformandet av en interaktiv 
utställning? 
 
14.2.1Tydlig ambition 
Skapandet av en installation och en utställning är en spännande arbetsprocess omöjlig att på 
förhand veta resultatet av. Ett sådant arbete behöver involvera många människor med olika 
kunskap, erfarenheter, infallsvinklar och idéer. Ju fler personer som är inblandade i processen 
desto större möjligheter finns att finna kreativa lösningar. Samtidigt ökar risken att arbetet tar 
oväntade och nya riktningar. En slutsats av detta är att det är nödvändigt att från början ha en 
tydlig ambition i arbetet som kan leda processens alla delar. En ambition som bör innehålla en 
målsättning med verksamheten och en målsättning med vad besökare av utställningen ska 
uppleva och ta med sig därifrån. 
 
14.2.2 Framställningen av naturvetenskap och teknik 
Syftet med science center har alltid varit att skapa intresse för naturvetenskap och teknik. 
Frågan är hur naturvetenskap och teknik framställs på science centers och hur framställningen 
påverkar besökarens uppfattning av ämnet? Samma fråga ställdes bland annat av Davidsson 
(2008). I linje med den kritik som science centret ofta utsätts menar Davidsson att science 
center ofta framställer naturvetenskap och teknik onyanserat, färdigt och opåverkbart. Jag 
bygger min uppfattning på den litteratur jag tagit del av och tror att det i skapandet av en 
utställning måste finnas en diskussion om hur naturvetenskap och teknik ska framställas. 
Engagemang kan skapas genom att göra ämnet personligt och relaterad till vår vardag. I 
arbetet har det också gång på gång betonats att naturvetenskap och teknik bör framställas 
nyanserat och utifrån flera perspektiv i syfte att skapa intresse och engagemang. 
 
Vattenfall är en stor kunskapsbank när det gäller energi- och miljöteknik och det är 
mycket användbart i skapandet av en utställning. I arbetet med en utställning så bör denna 
kunskapsbank utnyttjas men inte utan en diskussion om hur kunskapsbanken ska göras 
tillgänglig för allmänheten. Jag anser att en tydlig skillnad måste göras på en verksamhet som 
bär det huvudsakliga syftet att informera och visa på teknikens förträfflighet och en 
verksamhet som har syfte att inspirera och engagera besökaren. 
 
62 
 
14.2.3 Den önskvärda aktiviteten 
I arbetet har jag betonat ett antal aspekter viktiga för lärande, se kapitel 6. Dessa aspekter har 
beskrivits med hjälp av ett antal nyckelord och kan användas för att på förhand formulera 
vilken aktivitet som vore önskvärd i mötet mellan besökare och utställning. Utifrån idén om 
den önskvärda aktiviteten så är utmaningen att forma rummet och utställningen för att skapa 
förutsättningar för denna aktivitet. Den aktivitet som jag i detta arbete har funnit som 
eftersträvansvärd är som beskrivs av Fors (2006) en aktivitet som för besökaren är möjlig att 
identifiera sig med och som det finns möjlighet att skapa mening genom. En sådan aktivitet 
behöver involvera och beröra besökaren och gruppen samt rymma möjlighet till samtal, 
samarbete och egen påverkan. Skapas i utställningen förutsättningar för denna aktivitet skapas 
också förutsättningar för lärande. 
14.3 AVSLUTANDE ORD 
Utöver vad jag beskrivit ovan vill jag avsluta med några tankar för en framtida utveckling av 
utställningar och installationer. I intervjuer med museipedagoger talades om möjligheterna i 
att skapa besöksprogram integrerat i utvecklingen av utställningen. Om ett syfte med 
utställningen är att fungera som ett verktyg för skolan att arbeta med energi- och miljöfrågor 
så bör det i arbetsprocessen finnas utrymme att diskutera hur utställningen kan användas av 
skolan i relation till deras behov och intresse. Låt lärare och elever vara med i denna process 
för att på bästa sätt möta skolans behov och intresse och hitta en bra nivå på utställningens 
innehåll.  
 
I arbetet har berättelsen som metod lyfts fram och jag tror att det finns spännande 
möjligheter i att använda berättelsen för att placera utställningen tillsammans med användaren 
i ett sammanhang av kreativt skapande och sökande efter svar. Exempel på detta är en form av 
utställning som beskrivs som problembaserad, se avsnitt 6.1.8. Ett annat exempel vore att 
utveckla ett Storyline material kring energi- och miljöfrågor och en låta delar av en utställning 
fungera som ett verktyg för att söka svar på de hypoteser och frågor som ställs av eleverna 
under användandet av materialet. Ett exempel kunde vara att låta skolgrupper på förhand, 
genom att arbeta med en Storyline, skapa ett eget samhälle, en stad eller en familj och 
beskriva denna i relation till energiproduktion och energianvändning. Science centrets 
utställning kan sedan vara utformad för att användas av skolgruppen för att testa och simulera 
sina idéer och se hur olika förslag på utveckling och förändringar av idéerna resulterar i olika 
scenarier som kan realteras till hållbar utveckling och hur vi tillsammans kan nå dit. 
 
Att utvärdera en verksamhet likt science centret utifrån hur väl det fungerar i 
uppfyllandet av syftet med verksamheten kan vara svårt. Jag tror att det är bra att tidigt söka 
metoder för utvärdering av verksamheten med målsättningen att kontinuerligt utveckla den för 
att fungera allt bättre. 
 
Till sist vill jag säga att ser möjligheter i science centret men är avvaktande positiv då 
jag inser hur svårt det är att bryta ett mönster av interaktivitet starkt präglat av knappar och 
spakar utan större sammanhang och möjlighet att påverka. Möjligheter som science centret 
som koncept bär är att locka besökaren till nyfikenhet och lust till lärande och erbjuda rum där 
besökarens kan använda sin nyfikenhet i att undersöka, pröva och fundera genom att använda 
utställningar. Jag tror det finns stora utvecklingsmöjligheter och vill därför uppmuntra till att 
blanda friskt och skaka om. Hämta inspiration inte bara från olika science center och museer 
men från hela samhället från barnens och ungdomarnas egna rum, snickarverkstan, bibliotek 
och konsthallar, från laborationssalar i skolan och på företag och försök finna godbitar som 
kan stödjas av den på förhand formulerade ambitionen och som skapar önskvärda aktiviteter 
 
63 
och som kan göra Vattenfall Science Center till ett rum som engagerar och inspirerar unga 
människor i energi- och miljöfrågor. 
 
 
 
 
 
 
 
 
 
 
 
 
 
 
64 
 
 
 
 
 
 
 
 
 
 
 
 
 
 
 
65 
 
 
 
 
 
 
 
 
 
 
 
 
 
REFERENSER 
 
66 
REFERENSER 
Bradburne, J. M. (1998) »Dinosaurs and White Elephants: the Science Centre in the 21
st 
Century«, Museum Management and Curatorship, vol 17, nr. 2, s.119-137  
 
Bradburne, J. M. (1999) Changing Designership: The Role of the Designer in the Informal 
Learning Environment, Elsevier Science Ltd, UK 
 
Davidsson, E. (2008) Different Images of Science A study of how science is constituted in 
exhibitions, Malmö: Malmö högskola,  
 
Falk, J. H., Dierking, L. D., Foutz, S. (red.) (2007) In principle, in practice: Museums as 
Learning Institutions, Lanham, MD: Altamira Press 
(Refererade medförfattare: Ellenbogen, K. M., Griffin, J., Pedretti, E.) 
 
Griffin, J., (2007) »Students, Teachers, and Museums; Toward an Interwined Learning 
Circle«,  
kapitel 3 
 
Pedretti, E., (2007) »Challenging Concention and Communication Contrversy: Learning 
Through Issue-Based Museum Exhibitions«,  
kapitel 9 
 
 
  
Ellenbogen, K. M., Luke, J. J. & Dierking, L. D. (2004) »Family learning Research in 
Museums: An Emerging Disciplinary Matrix?«, Science Education, 88 (1), s.48-58. 
 
Ellenbogen, K. M., Luke, J. J., Dierking, L. D., (2007) »Family learning in Museums: 
Perspectives on a Decade of Research«, Kapitel 3, In principle, in practice: Museums as 
Learning Institutions, Lanham, MD: Altamira Press 
ch 2. Falk red. 
 
Falk, J. H. & Dierking, L. D. (2000) Learning from museums: Visitor 
experiences and the making of meaning. Walnut Creek, CA: Altamira Press 
 
Fors, V. (2006) The missing link in learning in science centers, Luleå: Luleå tekniska 
universitet 
 
Fors, V., Science centrets unika förutsättningar, Luleå: Luleå tekniska universitet 
(3/2008) www.lh.luth.se/vanu/artikel.pdf 
 
Griffin, J. (2004) »Research on Students and Museums: Looking More Closely at the 
Students in School Groups«, Science Education, 88 (1), s59-70 
 
Insulander, E. (2005) Museer och lärande: En forskningsöversikt, Stockholm: Statens museer 
för världskultur 
 
Leinhardt, G., Crowley, K., & Knutson, K. (red.) (2002) Learning Conversations in Museums. 
Mahwah, NJ, London: Lawrence Erlbaum Associates, Publishers.  
 
 
67 
Leinhardt, G., Crowley, K. (1998) Museum Learning As Conversational Elaboration: A 
Proposal to Capture, Code, and Analyze Talk in Museums, University of Pittsburg 
 
Roschelle, J. (1995) Learning in Interactive Environments: Prior knowledge and New 
Experiences, University of Massachusetts, Dartmouth. (2008-06-18) 
www.astc.org/resource/education/priorknw.htm 
 
Schreiner, C., Sjöberg, S. (2005) Empowered for action? How do young people relate to 
environmental challenges? (2008-06-18) 
http://www.ils.uio.no/english/rose/publications/english-pub.html 
 
Sjöberg, S. (2005) Naturvetenskap som allmänbildning, Lund: Studentlitteratur 
 
SOU 2004:104. Att lära för hållbar utveckling, betänkande av Kommittén för utbildning för 
hållbar Utveckling, Stockholm: Fritzes 
 
Sida (2007) Utbildning för hållbar utveckling, artikelnummer: SIDA37397es 
http://www.sida.se/sida/jsp/sida.jsp?d=118&a=32397&searchWords=decenium%20f%F6r%2
0utbildning (2008-07-31) 
 
Säljö, R. (2000) Lärande i praktiken, Stockholm: Prisma 
 
Internetkällor 
 
ROSE - The Relevance of Science Education 
http://www.ils.uio.no/english/rose/index.html (2008-08-26) 
 
Vattenfall  
www.vattenfall.se 
http://www.vattenfall.se/www/vf_se/vf_se/518304omxva/525534media/525594bestx/581112
nyhet/index.jsp?pmid=122705&WT.ac=content (2008-07-31) 
 
 
 
 
68 
 
 
 
 
 
 
 
 
 
 
 
 
69 
 
 
 
 
 
 
 
 
 
 
 
 
 
BILAGOR 
 
70 
 
BILAGA I: STUDIEBESÖK OCH INTERVJUER 
 
Datum 
Museum / Utställning  
Intervju 
21/2 
Vattenfall Infocenter, Forsmark 
 
28/2 2008 Armémuseet, Stockholm 
 
28/2 2008 Svensk Form, Stockholm 
 
28/2 2008 Historiska Museet, Stockholm 
 
1/3 2008 
Vasa Museet, Stockholm 
 
29/2 2008 Naturhistoriska riksmuseet, Stockholm Lars Magnusson, museipedagog 
7/3 
Tekniska museet, Stockholm 
Alfred Grimlund, museipedagog 
Fia Juréen, museipedagog 
Lisa Söderlund, museipedagog  
Tomas Ribba, museipedagog 
28/3 
Science Museum, London 
 
28/3 
Natural History Museum, London 
 
30/3 
Tate Modern, London 
 
31/3 
History Museum, London 
 
9/4 
Vattenfall Infocenter, Trollhättan 
Christer Götesson 
9/4  
Innovatum, Trollhättan 
 
10/4 
Universeum, Göteborg 
 
14/4 
Vattenfall Infocenter, Ringhals 
Sigvald Hallberg 
14/5 
Nobelmuseet, Stockholm 
 
 
Övriga intervjuer  
19/3 
Vattenfall Vattenkraft 
Monica Nordlund 
5/5 
Vattenfall Vattenkraft 
Niklas Dahlbäck 
 
 
71 
BILAGA II:  GUIDELINE FÖR STUDIEBESÖKET 
 
• Första mötet: känslor, medier och människor 
 
• Egna valet i aktiviteten, fri eller styrd av utställningens design 
 
• Användandet av egna resurser och förkunskap i meningsskapande aktiviteter 
 
• Exempel där samarbete, samtal och lek främjas eller motverkas genom utställningens 
design 
 
• Didaktiska tankar för vem: Vad? Varför? och Hur? 
 
72 
BILAGA III: GUIDELINE FÖR INTERVJUER 
 
Presentation 
 
 
Mig 
 
Studien 
 
Syfte med intervjun  
 
Intervju Guideline  
 
 
Vill du börja med att berätta om ditt arbete på museet? 
 
 
Vill du också berätta lite om museet? 
 
 
Målsättning, samhällsroll, publik… 
 
 
Vilken var den senaste utställning/del i museet du arbetade med? 
 
 
Vill du berätta om det arbetet? 
 
 
Arbetsgrupp 
 
 
Arbetsprocess 
 
 
Vad inspirerade arbetet / teori / målgrupp? 
 
 
Vad är önskvärt att besökarna får med sig från ett besök? 
 
 
Hur översätts denna önskan i praktiken / i arbetet? 
 
 
Vad gör ett lyckat besök? 
Vilken roll har programmet på museet? 
Skapas det i relation till utställningen? 
 
 
Vad uppfattar du som den stora utmaningen i arbetet? 
Vad är den stora utmaningen i att möjliggöra för lyckade besök? 
 
 
Till sist 
 
Vad tror du om framtidens museum? 
 
 
Form, besökare, användandet av museum 
 
 
Vill du tillägga något ytterligare? 
 
Har du några frågor? 
 
 
73 
BILAGA IV: GUIDELINE FÖR OBSERVATION 
 
• Hur påbörjar besökaren aktiviteten? 
 
• Uppstår samtal? – vad handlar det om? 
 
• Uppstår samarbete? – vilken typ av samarbete? 
 
• Hur fortgår aktiviteten? – utvecklas den? – hur avslutas den? 
 
• Kommer besökaren tillbaka? 
 
• Går det att säga något om betydelsen av besökarens erfarenhet, förkunskap och 
förståelse ? 
 
• Vilken roll tar den vuxne i relation till barnen? 
 
• Hur ser aktiviteten ut i olika åldersgrupper? – skiljer den sig åt? – hur? 
 
 
74 
BILAGA V: MODELLSKISSER 
 
 
Placering av kraftstationer och frigolitblock  
 
 
 
Terrängmodell placering av kraftstationer och vattenvägar 
 
 
 
 
Terrängmodell med höjdkurvor 
 
 
 
75 
 
Kraftstationens inre vattenvägar  
 
76 
BILAGA VI: BILDER PÅ INSTALLATIONEN 
 
 
 
77 
BILAGA VII : DISPLAYENS UTSEENDE OCH INNEHÅLL 
 
 
1:  
Påvisar månaden, varje månad varar i 6 sekunder 
2:  
Påvisar flöde genom turbin, fallhöjd och produktion 
3:  
Påvisar den totala produktionen i de två kraftstationerna samt behovet. 
 
Behovet förändras med månad 
4:  
Påvisar över och under produktion 
 
 
78 
BILAGA VIII: TEXTER OCH ILLUSTRATIONER    
 
 
 
 
 
 
 
 
79 
 
 
 
 
 
 
80 
 
 
 
 
 
81 
 
 
 
