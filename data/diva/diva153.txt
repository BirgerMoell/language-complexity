 
 
Affärsmodellspåverkan vid 
införande av HCT i Sverige 
 
Implikationer för fordonstillverkare vid förändrade villkor 
för styckegodstransporter 
 
 
 
 
 
HENRIK THAM 
CAROLINE MOGARD 
 
 
 
 
Examensarbete 
Stockholm, Sverige 2014 
 
 
 
 
 
 
 
 
 
 
Affärsmodellspåverkan vid införande av 
HCT i Sverige 
 
Implikationer för fordonstillverkare vid förändrade villkor för 
styckegodstransporter 
 
Henrik Tham 
Caroline Mogard 
 
 
Examensarbete INDEK 2014:53 
KTH Industriell teknik och management 
Industriell ekonomi och organisation 
SE-100 44  STOCKHOLM 
Sted904 [CC by SA 3.0] 
1 
 
 
 
 
 
Examensarbete INDEK 2014:53 
 
Affärsmodellspåverkan vid införande av HCT i 
Sverige 
 
 
HENRIK THAM 
CAROLINE MOGARD 
Godkänt 
2014-06-05 
Examinator 
Matti Kaulio 
Handledare 
Anna Jerbrant 
 
Uppdragsgivare 
Scania CV AB 
Kontaktperson 
Ulf Ceder 
Sammanfattning 
Syfte – Studiens syfte är att öka kunskapen om hur fordonstillverkares affärsmodeller påverkas vid 
förändring av statliga regelverk genom att studera ett framtida införande av HCT i Sverige. HCT, High 
Capacity Transports, är ett samlingsnamn för lastbilar som är tyngre och/eller längre än vad gällande 
lagstiftning tillåter. Regelförändringen övervägs för att sänka kostnader och miljöpåverkan. 
Metod – Arbetet har genomförts i form av en case-studie. För att studera påverkan på både 
fordonstillverkares och åkeriers affärsmodeller har intervjuer genomförts med varuägare, åkerier och 
förare inom fjärrtransporter av styckegods. Detta har kompletterats med löpande kontakt med 
uppdragsgivande fordonstillverkare samt deltagande i konferenser inom ramen för det nationella 
HCT-arbetet. 
Resultat – Inget större modalskifte mellan järnvägs- och landsvägstransporter förväntas eftersom 
järnvägens infrastruktur styr transportvalet och inte påverkas av ett HCT-tillåtande. Vidare riskerar 
fordonstillverkare att sälja färre lastbilar vid ett tillåtande av HCT men genom anpassning av 
affärsmodellen kan de öka värdet per fordon. Detta värde kan ökas genom att sänka kundernas 
driftkostnad, maximera fordonens drifttid och föra kundens talan mot myndigheter. 
Praktiskt bidrag – Studien har resulterat i ett nytt affärsmodellsramverk för fordonstillverkare vid 
införande av HCT. Ramverket visar att samtliga nuvarande värdeområden bör inkluderas i kommande 
affärsmodell och att flertalet får ökad betydelse. På grund av nya förutsättningar blir vissa av dessa 
områden dessutom svårare att uppnå samtidigt som nya områden kan läggas till. 
Vetenskapligt bidrag – Genom att öka kunskapen om affärsmodellspåverkan vid förändring av 
statliga regelverk utvidgar studien befintlig teori om förändringar av affärsmodeller. Studien belyser 
även vikten av att studera hela leverantörskedjan vid sådana förändringar. Detta eftersom statliga 
regelverk styr förutsättningarna för flera aktörer med starka inbördes relationer. Därmed sprider sig 
effekterna av en regelverksförändring till övriga aktörer i kedjan.  
Nyckelord – Sverige, affärsmodell, värdeerbjudande, värdeskapande, värdefångst, fordonstillverkare, 
transportör, åkeri, HCT, High Capacity Transports, godstransport, kombitransport, styckegods, lastbil 
2 
 
 
 
 
 
Master of Science Thesis INDEK 2014:53 
 
Business model implications of HCT 
introduction in Sweden 
 
 
HENRIK THAM 
CAROLINE MOGARD 
Approved 
2014-06-05 
Examiner 
Matti Kaulio 
Supervisor 
Anna Jerbrant 
 
Commissioner 
Scania CV AB 
Contact person 
Ulf Ceder 
Abstract 
Purpose – The purpose of this study is to increase the knowledge about how legislative changes 
affect the business model of vehicle manufactures by studying a future allowance of HCT in Sweden. 
HCT, High Capacity Transports, is a generic term for trucks exceeding today’s weight and/or length 
regulations. Reasons for implementing HCT include reducing costs and environmental consequences.  
Method – Effects of legislative changes have been studied through a case-study of how HCT would 
affect the Swedish transport system. In order to study business model implications for both vehicle 
manufactures and hauliers, interviews have been held with transport buyers, hauliers and drivers 
within long distance haulage of break bulk cargo. This has been complemented by continuous 
contact with the commissioning vehicle manufacturer and participation in HCT conferences. 
Findings – Findings indicate that there will be no major modal shift between railway and road since 
the railway infrastructure determines the modal choice and is unaffected by HCT. Furthermore 
findings show that vehicle manufactures risk to sell fewer vehicles in case of HCT allowance but a 
business model adaption can increase the value per vehicle. This can be achieved by reducing 
customer operating costs, increasing vehicle uptime and being the voice of the customer against 
authorities. 
Practical implications – The study has resulted in a HCT business model framework for vehicle 
manufactures. The framework shows that all present value areas should be included in a future 
business model and that several areas will increase in importance. In the effect of new conditions 
several areas will become more difficult to fulfill. Furthermore new areas will be added.  
Theoretical implications – This study expands current theories within business model changes by 
increasing knowledge about how legislative changes affect business models. Furthermore this study 
highlights the importance of studying the whole supply chain in the event of these changes. The 
reason for this is that legislations affect the conditions for several players with strong peer 
relationships. Thereby effects due to changed legislations will spread to other players in the chain. 
Key words – Sweden, business model, value proposition, value creation, value capture, vehicle 
manufacturer, haulier, HCT, High Capacity Transports, freight transport, combined transport, break 
bulk cargo, truck. 
3 
 
Förord 
Detta examensarbete är utfört våren 2014 på uppdrag av den svenska buss- och lastbilstillverkaren 
Scania CV AB. Arbetet är den avslutande delen av vår civilingenjörsutbildning inom Industriell 
ekonomi vid Kungliga Tekniska Högskolan, KTH. 
Ett stort antal personer har sett till att detta arbete har kunnat genomföras. Först och främst vill vi 
tacka Anna Jerbrant, biträdande professor vid institutionen Industriell ekonomi och organisation, 
som varit vår handledare vid KTH. Redan innan examensarbetet påbörjades var Anna behjälplig och 
gav oss stöd samt diskuterade våra idéer. Under arbetets gång har hon sedan varit till hjälp i med och 
motgång samt läst tidiga utkast och bidragit med kloka reflektioner.  
Vi vill också rikta ett stort tack till Ulf Ceder, Senior Manager vid Research Support Office, som varit 
vår handledare på Scania och som gett oss en bra introduktion till Scanias verksamhet och det 
nationella arbetet inom HCT. Även övriga kollegor på Scania har varit till god hjälp vid arbetet. De har 
gett oss ett varmt välkomnande till Scania och bidragit både med förnuftiga insikter och 
uppmuntrande tillrop. Framförallt gäller detta avdelningen Research Support Office som vi skrev 
examensarbetet hos. 
I arbetets inledning fick vi en bra introduktion till det teoretiska ämnet av Stefan Tongur, doktorand 
vid institutionen Industriell ekonomi och organisation på KTH. Vi har sedan haft kontakt med Stefan 
under arbetet och fått god vägledning. Det har vi även fått från de studenter vid KTH som agerat som 
opponenter under vårens seminarier. Genomförandet av studien hade inte varit möjlig utan de 
intervjuer som gjorts med olika aktörer från den svenska transportnäringen, varvid vi vill rikta ett 
stort tack till de personer som tagit sig tid och bidragit med sina erfarenheter. 
Slutligen vill vi tacka våra familjer och vänner för deras stöd och uppmuntran samt konsultfirman 
Blomqvist & Tham AB som har försett oss med platser när vi inte har kunna vara hos Scania. 
 
Södertälje, juni 2014 
 
 
Caroline Mogard 
 
 
Henrik Tham 
 
 
 
4 
 
Innehållsförteckning 
1 
Introduktion ................................................................................................................................................... 7 
1.1 
Bakgrund ................................................................................................................................................ 8 
1.2 
Syfte och mål ....................................................................................................................................... 10 
1.3 
Avgränsningar ...................................................................................................................................... 10 
1.4 
Disposition ........................................................................................................................................... 11 
2 
Metod ........................................................................................................................................................... 12 
2.1 
Forskningsfilosofi ................................................................................................................................. 13 
2.2 
Tillvägagångssätt ................................................................................................................................. 14 
3 
Teoretiskt ramverk ....................................................................................................................................... 22 
3.1 
Förändrade regelverk som affärsmodellsutmaning ............................................................................ 23 
3.2 
Definition av affärsmodeller ................................................................................................................ 23 
3.3 
Förändring av affärsmodeller .............................................................................................................. 25 
3.4 
Barriärer mot förändring ..................................................................................................................... 26 
3.5 
Lagar och regleringars påverkan på affärsmodeller ............................................................................ 27 
3.6 
Förståelse för kunden i affärsmodellen ............................................................................................... 27 
3.7 
Marknadsstrategier ............................................................................................................................. 29 
3.8 
Affärsmodeller inom transportnäringen ............................................................................................. 31 
4 
Empirisk bakgrund ........................................................................................................................................ 34 
4.1 
Scania ................................................................................................................................................... 35 
4.2 
Nuvarande lagstiftning för tunga lastbilar ........................................................................................... 38 
4.3 
Nuvarande godstransporter med tunga lastbilar i Sverige .................................................................. 40 
4.4 
Färdplan för tyngre och längre lastbilar i Sverige ................................................................................ 42 
5 
Empiriska resultat ......................................................................................................................................... 48 
5.1 
Transportsystemets dynamik .............................................................................................................. 49 
5.2 
Transportkrav ...................................................................................................................................... 49 
5.3 
Transportval ......................................................................................................................................... 51 
5.4 
Kostnadsbesparing från HCT skapar vinst att fördela.......................................................................... 57 
6 
Diskussion ..................................................................................................................................................... 59 
6.1 
Införande av HCT som affärsmodellsutmaning för fordonstillverkare ................................................ 60 
6.2 
Fordonstillverkarens värdeerbjudande ............................................................................................... 60 
6.3 
Fordonstillverkarens värdeskapande .................................................................................................. 61 
6.4 
Fordonstillverkarens värdefångst ........................................................................................................ 63 
6.5 
Åkeriets värdeerbjudande ................................................................................................................... 64 
6.6 
Åkeriets värdeskapande ...................................................................................................................... 65 
6.7 
Åkeriets värdefångst ............................................................................................................................ 66 
6.8 
Affärsmodellsramverk för HCT ............................................................................................................ 67 
6.9 
Scenarier för fordonstillverkare vid HCT-försäljning ........................................................................... 69 
7 
Slutsatser ...................................................................................................................................................... 71 
7.1 
Hur påverkas förutsättningarna för kombitransporter vid ett införande av HCT? .............................. 72 
7.2 
Inom vilka områden kan en fordonstillverkare vid införande av HCT öka värdet för sina kunder? .... 72 
7.3 
Hur kan en fordonstillverkares affärsmodell påverkas vid införande av HCT i Sverige till följd av 
förändrade villkor för styckegodstransporter? ................................................................................................. 73 
7.4 
Vetenskapligt bidrag och förslag på framtida studier ......................................................................... 74 
8 
Referenser .................................................................................................................................................... 76 
9 
Bilaga 1: Intervjumall Förare ........................................................................................................................ 81 
10 
Bilaga 2: Intervjumall Åkeri .......................................................................................................................... 82 
11 
Bilaga 3: Intervjumall Varuägare .................................................................................................................. 84 
12 
Bilaga 4: Kvantitativa beräkningar ................................................................................................................ 86 
 
 
5 
 
Figurförteckning 
Figur 1. Transportsystemets intressenter ............................................................................................................. 10 
Figur 2. Schematisk överblick över examensarbetets delmoment ....................................................................... 14 
Figur 3. Nettoomsättning per volymsegment (Scania, 2014) ............................................................................... 35 
Figur 4.  Marknadens mognadsgrad (Manfredsson, 2014) ................................................................................... 36 
Figur 5. Scanias affärsmodell gestaltad som en våg (Scania, 2014b) .................................................................... 37 
Figur 6. Scanias syn på helhetslösning inkluderar även transportköparens perspektiv (Scania, 2014b) .............. 37 
Figur 7. Moduler och modulkombinationer i EMS (Åkerman & Jonsson, 2007), översatt .................................... 40 
Figur 8. Godsmängd för de fem vanligaste varugrupperna, 1 000-tal ton (Sveriges Åkeriföretag, 2013) ............ 41 
Figur 9. Schematisk indelning av tunga lastbilar (Nagl, 2007)............................................................................... 43 
Figur 10. Längre och tyngre lastbilar skulle få samma lastkapacitet som järnvägsvagnen VEL-wagon (Nelldal, 
2013) ..................................................................................................................................................................... 47 
Figur 11. Transportsystemets dynamik ................................................................................................................. 49 
Figur 12. Transportkrav med underkategorier (utdrag ur modell för transportsystemets dynamik) ................... 49 
Figur 13. Transportval med underkategorier (utdrag ur modell för transportsystemets dynamik) ..................... 52 
Figur 14. Sammanfattning över resurspåverkan vid införande av HCT................................................................. 57 
Figur 15. Vinstfördelning med underkategorier (utdrag ur modell för transportsystemets dynamik) ................. 57 
Figur 16. Översikt över vinstfördelningen vid ett införande av HCT ..................................................................... 59 
Figur 17. Påverkan vid förändring av regelverk .................................................................................................... 68 
Figur 18. Scenarier för fordonstillverkare vid HCT-försäljning .............................................................................. 70 
Tabellförteckning 
Tabell 1. Intervjuade personer och deras roller, intervjurunda 1 ......................................................................... 17 
Tabell 2. Intervjuade personer och deras roller, intervjurunda 2 ......................................................................... 18 
Tabell 3. Kompetenser för deltagare under fokusgruppsmötet ........................................................................... 19 
Tabell 4. Definitioner av affärsmodeller i litteraturen (översatta från engelska) ................................................. 24 
Tabell 5: Nyckelaspekter vid övergång mot mer tjänstebaserad affärsmodell (Kindström, 2010) ....................... 28 
Tabell 6. Skillnader mellan marknadssegmentering och nischstrategi (Shani & Chalasani, 1992) ....................... 30 
Tabell 7. Nuvarande affärsmodeller för svenska fordonstillverkare (Tongur & Engwall, 2014, s. 9, vår 
översättning) ......................................................................................................................................................... 32 
Tabell 8. Vanliga lastbärare och dess dimensioner (Mellin & Ståhle, 2010) ......................................................... 42 
Tabell 9. Effekter av längre fordon enligt EMS (Åkerman & Jonsson, 2007)......................................................... 42 
Tabell 10. Översikt över fordonskombinationer i demoprojekten (Kyster-Hansen & Sjögren, 2013; Cider & 
Ranäng, 2013; Olsson, 2013; Jormsjö, 2013; Skogforsk, 2013; Bohm, 2014) ....................................................... 47 
Tabell 11. Affärsmodell för en fordonstillverkare respektive ett åkeri efter ett införande av HCT i Sverige........ 67 
Tabell 12. Bränsle och personalkostnader för konventionell lastbil respektive HCT-ekipage, egna beräkningar 
utifrån indata från Scania Transportlab. ............................................................................................................... 86 
 
 
 
6 
 
Ordlista & förkortningar 
Axeltryck 
Den sammanlagda statiska vikt som ett fordons hjul på samma axel 
för över till vägbanan 
Dolly 
Fordonsenhet med vändskiva där påhängsvagn vilar 
HCT 
High Capacity Transports, samlingsnamn för lastbilar som är tyngre 
och/eller längre än vad gällande lagstiftning tillåter 
IAP 
Intelligent Access Program, system för regelövervakning  
Kombitransport 
Kombinerad transport på landsväg och järnväg 
Kärra 
Vagn som är i balans utan att vila på dragbil, link eller dolly 
Link 
Påhängsvagn med vändskiva för att kunna koppla på ytterligare en 
påhängsvagn 
Matartransport 
Transport mellan järnväg och start- eller slutdestination, sker 
vanligtvis med lastbil 
PBS 
Performance Based Standards, certifieringssystem för tillåtande av 
fordon som överskrider fasta maxlängder och bruttovikter 
Semitrailer 
Påhängsvagn, obalanserad lastbärare för koppling till dragfordon, 
link eller dolly 
TEU 
Twenty foot Equivalent Unit, mätetal för lastbärare, motsvarar 7,82 
meter 
Vändskiva 
Kopplingsanordning mellan påhängsvagn och dragbil, link eller dolly 
Växelflak 
Löstagbar lastbärare för intermodala transporter 
 
 
7 
 
1 Introduktion 
I detta kapitel beskrivs examensarbetets bakgrund. Vi förklarar varför det inom forskning och industri 
finns intresse att studera hur ett tillåtande av tyngre och/eller längre fordon i Sverige påverkar 
fordonstillverkares affärsmodeller. Studiens syfte och mål presenteras följt av en redogörelse för de 
avgränsningar vi har gjort. Kapitlet avslutas med en översikt av rapportens disposition. 
 
 
8 
 
1.1 Bakgrund 
Sverige är i jämförelse med övriga länder i Europa ett till ytan stort land med gles bebyggelse vilket 
ökar transportsträckorna. Detta medför ökade transportkostnader samt en stor belastning på miljön 
och klimatet. Trafikverket (2014) uppger att inrikes godstransporter stod för 33 % av svenska utsläpp 
av växthusgaser år 2012. Av dessa utsläpp stod vägtrafiken för 95 %. För ett hållbart transportsystem 
är det viktigt att uppnå hög transporteffektivitet, det vill säga ökad transportnytta med begränsade 
ekonomiska resurser och minimerad miljöbelastning (FFI, 2013).  
Ett sätt att uppnå ökad transporteffektivitet är att använda färre men större fordon. Därmed finns 
det ett intresse av att höja begränsningarna för maximal längd och bruttovikt för lastbilar i Sverige. I 
Sverige benämns fordon som överskrider nuvarande begränsningar för HCT, High Capacity Transports 
(högkapacitetsfordon). De befintliga längd- och viktgränserna är fastställda av trafiksäkerhetsskäl och 
för att skydda vägar, broar och tunnlar (Europeiska kommissionen, 2013). Trafikverket (2013) ser 
dock en potential att höja dessa gränser och har därför initierat ett forsknings- och 
innovationsprogram för att bygga upp kunskap om HCT. Programmet leds av initiativet CLOSER som 
består av representanter från stat, akademi och näringsliv (Arnäs et al., 2013). Arbetet för detta 
program sammanfattas i en nationell färdplan som sträcker sig fram till 2030 (Kyster-Hansen & 
Sjögren, 2013).  
För att få framföra HCT på allmän väg i Sverige är det idag nödvändigt att få särskild dispens. En 
ansökan för dispens skickas till Transportstyrelsen eller Trafikverket beroende på om fordonet är 
längre eller tyngre än gällande lagstiftning (Jormsjö, 2013). Myndigheterna ställer flera olika krav för 
att godkänna dispensen, ett är att HCT-försöket ska bidra till samhällets kompetensuppbyggnad inom 
HCT (Skogforsk, 2014). Ett godkänt försök fungerar sedan som demoprojekt inom HCT-arbetet.  
Hittills har ett antal svenska demoprojekt påbörjats för transport av olika varuslag med HCT-fordon. 
En av de varugrupper som undersökts i ett demoprojekt är styckegods vilket har visat positiva 
resultat (Kyster-Hansen & Sjögren, 2013). I en förstudie till FoI-programmet om marknaden för HCT 
rankas detta varuslag ha hög potential för HCT (Arnäs et al., 2013). Transport av styckegods har dock 
inte undersökts i lika stor omfattning som vissa andra varugrupper, exempelvis skogsbruksprodukter 
(Kyster-Hansen & Sjögren, 2013). Enligt Arnäs et al. (2013) finns en stor heterogenitet i behov och 
förutsättningar för transporter av olika varuslag. Därmed är det svårt att i full utsträckning 
generalisera resultat från en varugrupp till en annan. 
Flera av de studier som gjorts om HCT har varit övergripande och studiernas författare har ibland 
själva medgivit att delar av den data som använts och de antaganden som gjorts innehåller stora 
osäkerheter (Kyster-Hansen & Sjögren, 2013). Flera slutsatser bygger även på studier i andra länder 
där högkapacitetsfordon redan är tillåtna. Även om dessa ger viktiga erfarenheter anser vi att det 
inte är möjligt att direkt överföra resultaten från dessa studier till en svensk kontext på grund av 
skillnader som finns mellan olika länder. Till dessa skillnader hör variationer i järnvägsutbyggnad och 
övrig infrastruktur samt skillnader i de lagar och förordningar som påverkar transportsystemet. 
Därutöver menar McKinnon (2011) att det finns osäkerheter i hur längre och tyngre lastbilar påverkar 
den modala fördelningen mellan olika transportslag.  Ett sänkt pris för lastbilstransporter riskerar att 
orsaka ett modalskifte från järnvägstransporter till vägtransporter vilket ger negativa 
miljökonsekvenser. Samtidigt finns enligt Kyster-Hansen & Sjögren (2013) en möjlighet att HCT i vissa 
situationer kan bidra till en ökad konkurrenskraft för intermodala transportlösningar. Dessa 
transportlösningar definieras av Transportforsk (2013, s. 6) som ”fysisk förflyttning av obrutna 
enhetslaster där minst två trafikslag samverkar”. Vilken transportlösning som är mest gynnsam är 
något det ännu inte finns tillräckligt med kunskap om. Detta gäller i synnerhet transporter av 
9 
 
styckegods då tidigare svenska studier relaterade till intermodala transporter med HCT-fordon 
fokuserat på andra godstyper. Vår rapport fokuserar på det urval av dessa transporter där 
lastbäraren flyttas mellan trafikslagen järnväg och väg, vilket benämns kombitransporter. 
CLOSER (2014) uppger att intresset för att köra med HCT-ekipage i Sverige är väl utbrett bland flera 
olika intressentgrupper. Ett stort antal ansökningar om att få delta i demoprojekt har skickats in 
sedan starten av det nationella HCT-arbetet. Kyster-Hansen & Sjögren (2013) nämner fyra primära 
intressentgrupper som bidrar till och påverkas av en HCT-introduktion. Dessa är varuägare, 
transportörer, fordonstillverkare och samhället.  
Varuägare hoppas att HCT kan bidra till att effektivisera deras varuflöden (Arnäs et al., 2013). 
Skogsindustrin var en av de första varuägarna att börja arbeta med HCT och är starkt pådrivande i 
denna fråga, framförallt till att tillåta tyngre fordon (Kyster-Hansen & Sjögren, 2013). 
Transportören är den intressent som har till uppgift att på ett så effektivt sätt som möjligt 
transportera gods utifrån ett transportbehov. Möjligheten att kunna lasta mer gods per lastbil 
innebär effektiviseringsmöjligheter även för denna intressentgrupp. För att möjliggöra detta kan det 
dock krävas särskilda investeringar eller förändringar av arbetsprocesser. Transportören interagerar 
med fordonstillverkaren som sköter den tekniska utvecklingen av HCT-ekipagen och deras 
komponenter. Denna aktör önskar att anpassa sig till framtida krav och att erbjuda effektiva 
transportlösningar (Kyster-Hansen & Sjögren, 2013). 
Slutligen har samhället en viktig roll då de påverkar genom lagar och förordningar samt 
tillhandahåller infrastruktur. På både svensk och europeisk nivå pågår diskussioner om vad som ska 
vara tillåten maxvikt och längd för lastbilsekipage för att få ett konkurrenskraftigt och resurseffektivt 
transportsystem och för att kunna nå uppsatta miljömål. Åsikterna på politisk nivå är spridda. Ett 
regeringsuppdrag har utfärdats där Transportstyrelsen och Trafikverket innan 15:e augusti 2014 ska 
kartlägga vägnätets kapacitet samt ge förslag på förändring av regelverk för ökad bruttovikt till 74 
ton (Transportstyrelsen, 2014). Detta är i linje med infrastrukturministerns önskan att införa 74 ton 
som maxvikt redan innan det svenska riksdagsvalet 2014 (Karlsson, 2014). Två av 
oppositionspartierna är dock emot längre och tyngre lastbilar då de anser att vägtransporter gynnas 
på bekostnad av järnvägen (Löfvenberg, 2014). 
Ett införande av ett nytt transportalternativ skulle förändra marknadssituationen och ha olika 
konsekvenser för samtliga av de olika intressentgrupperna (Arnäs et al., 2013). I litteraturen råder 
osäkerhet om hur etablerade företag ska anpassa sina affärsmodeller vid omvärldsförändringar. 
Pågående studier (Tongur & Engwall, 2014) bidrar till att fylla detta gap genom att studera hur 
affärsmodeller påverkas när förändringarna är i form av teknikskiften som påverkar företagets 
kärnkompetens. HCT innebär dock inte en förändring av kärnteknologi för fordonstillverkaren. 
Därmed uppstår osäkerhet kring huruvida affärsmodellspåverkan är densamma.  
Ett av de företag som önskar undersöka hur deras affärsmodell påverkas vid ett införande av HCT är 
fordonstillverkaren Scania. Då Scanias affärsmodell till stor del går mot att arbeta ur ett 
helhetsperspektiv vill de även se till sin kunds lönsamhet. Förståelse för hur Scanias kunder, 
åkerierna, påverkas av en HCT-övergång ser de därför som utgångspunkt för att kunna förändra sin 
egen affärsmodell. Åkerierna kan få en förändrad kostnads- och intäktssituation med nya 
investeringsbehov. Samtidigt kan ett lättat regelverk innebära att varuägarna i större eller mindre 
utsträckning väljer kombitransporter. Detta skulle få stora effekter för åkerierna och därmed också 
för 
Scania. 
Scanias 
helhetssyn och 
de 
förväntade 
villkorsförändringarna 
för 
samtliga 
intressentgrupper medför att vi genom hela detta examensarbete kommer ha ett systemperspektiv. 
10 
 
Intressenterna i detta system samspelar vilket visas i Figur 1. Figuren är en omarbetad variant av den 
modell som Scania arbetar efter för att bidra till en optimering av logistikkedjan (Scania, 2014b).  
 
Figur 1. Transportsystemets intressenter 
1.2 Syfte och mål 
Det vetenskapliga syftet med denna studie är att öka kunskapen om hur fordonstillverkares 
affärsmodeller påverkas vid förändring av statliga regelverk. 
Det praktiska syftet är att öka fordonstillverkares kunskap för hur ett tillåtande av HCT-fordon i 
Sverige förändrar villkoren för transporter av styckegods.  
För att uppnå dessa syften har följande forskningsfråga satts upp: 
 
Hur kan en fordonstillverkares affärsmodell påverkas vid införande av HCT i Sverige till följd 
av förändrade villkor för styckegodstransporter? 
Eftersom ett införande av HCT förväntas ge nya villkor för samtliga intressentgrupper i 
transportsystemet behövs ett systemperspektiv för att besvara denna övergripande forskningsfråga. 
Det är framförallt relevant att ha förståelse för hur nuvarande och potentiellt framtida kunder till 
fordonstillverkare påverkas vid ett införande av HCT i Sverige. Därför ställs följande underfrågor upp: 
1. Hur påverkas förutsättningarna för kombitransporter vid ett införande av HCT? 
2. Inom vilka områden kan en fordonstillverkare vid införande av HCT öka värdet för sina 
kunder? 
Studiens mål är att analysera förutsättningarna för fordonstillverkare och deras kunder för att, med 
stöd av aktuell teori, klargöra hur ett införande av HCT kan påverka en fordonstillverkares 
affärsmodell. 
1.3 Avgränsningar 
På grund av resursbegränsningar har vi gjort ett antal empiriska avgränsningar för denna studie. 
En förhoppning är att resultaten från denna studie kan vara tillämpbar för flera industrier och 
marknader. Denna studie begränsas dock till att enbart behandla svensk fordonsindustri. I slutet av 
rapporten diskuteras emellertid möjligheter till generalisering.  
11 
 
Vi koncentrerar oss på att studera transporter ur varugruppen styckegods eftersom den inte är 
studerad i lika stor utsträckning som flera andra varugrupper samtidigt som den enligt Arnäs et al. 
(2013) har hög potential med HCT. Vad gäller intermodala transporter har vi valt att enbart studera 
kombitrafik. 
Studerande av HCT-transporter innefattar flera viktiga aspekter, däribland trafiksäkerhet. Eftersom 
många studier om HCT och trafiksäkerhet redan är gjorda har vi valt att avgränsa oss från det. 
1.4 Disposition 
Detta inledande kapitel följs av ett metodkapitel som beskriver de metoder vi använt för att 
genomföra studien. Därefter kommer det teoretiska ramverket för studien där aktuell teori om 
affärsmodeller presenteras, både generell och specifik för transportnäringen. Information om 
transportnäringen finns även i det empiriska bakgrundskapitlet. Här kartläggs den svenska 
godstransportmarknaden med lastbil och dess huvudsakliga aktörer. Detta kapitel avslutas med en 
beskrivning av HCT i Sverige och omvärlden. 
Vidare presenteras studiens empiriska resultat i form av en modell över transportsystemets dynamik. 
Detta resultat lyfts sedan tillsammans med teorin över i en diskussion som behandlar hur 
fordonstillverkares samt dess kunders affärsmodeller skulle påverkas vid ett införande av HCT. 
Rapporten avslutas med besvarande av studiens forskningsfrågor samt en reflektion över 
uppfyllandet av studiens syften. Detta presenteras i rapportens slutsatskapitel som dessutom 
innehåller en diskussion kring arbetets avgränsningar samt förslag på framtida studier. 
 
 
 
 
12 
 
2 Metod 
Detta kapitel beskriver de metoder vi använt för att genomföra studien och besvara 
forskningsfrågorna. Kapitlet inleds med en beskrivning av vår filosofi för arbetet och följs av våra 
olika steg för datainsamling och analys. Löpande diskuterar vi kritiskt våra metodval och vilka 
konsekvenser de väntas ha på studiens resultat. 
 
 
13 
 
2.1 Forskningsfilosofi 
Examensarbetet har utförts i form av en case-studie. Denna forskningsstrategi är enligt Yin (2003) 
rekommenderad när forskningsfrågorna är på formen ”hur?” eller ”varför?” samtidigt som miljön 
inte behöver vara kontrollerad och fokus ligger på aktuella händelser. HCT-frågans höga aktualitet 
och koppling till många intressenter gör att en case-baserad studie är lämplig för att besvara 
forskningsfrågorna. En nackdel med att utföra en case-studie med begränsad bredd är att 
generalisering försvåras. Vi ser ändå case-studie som det lämpligaste alternativet då det enligt 
Denscombe (2004) samtidigt ger ett ökat djup och möjliggör mer detaljerade studier.  
Studiens syfte och mål bygger på hur fordonstillverkares affärsmodeller påverkas baserat på deras 
kunders förändrade förutsättningar vid införandet av HCT. Detta speglar förhållandet mellan en 
tillverkare och en kund vilket innebär att vi i enlighet med Collis & Husseys (2009) klassificering valt 
att ha denna relation som studieobjekt. Att vi undersökt relationer mellan olika aktörer i 
transportsystemet stämmer även väl med Denscombes (2010) beskrivning av case-studier som mer 
holistiska än som studerande av isolerade faktorer.  
Från studiens tredje vecka har vi 4-5 dagar i veckan befunnit oss hos den uppdragsgivande 
fordonstillverkaren och därmed både påverkats av och påverkat det vi studerar. Det faktum att vi 
interagerade med en av de parter vi studerade medförde även att vi justerade forskningsfrågorna 
under processens gång. HCT involverar flera olika aktörer och fakta och värderingar har agerat i 
samspel. Därmed ligger studien närmare det interpretivistiska paradigmet än det positivistiska 
(Denscombe, 2004).   
Få studier har gjorts om styckegodstransporter med HCT och eftersom regelverket ännu inte tillåter 
HCT-fordon utan särskild dispens syftar case-studien till att skapa hypoteser om påverkan snarare än 
att bekräfta dem. Detta stämmer väl med Collis & Husseys (2009) beskrivning av utforskande studier. 
Det svaga teoretiska underlaget för förändringar av affärsmodeller till följd av regelförändringar har 
varit ytterligare en anledning till att utföra en utforskande studie. Samtidigt ämnar studien lösa ett 
specifikt existerande problem under en kort process varför vi utfört tillämpad forskning (Collis & 
Hussey, 2009). 
På grund av de komplexa förändringar som HCT innebär för de olika intressenterna valdes en 
kvalitativ ansats. Detta för att kunna få tillräckligt djup i analysen och kunna belysa de olika 
aktörernas varierande åsikter. Kyster-Hansen & Sjögren (2013) ser dessa uppfattningar som 
subjektiva och den kvalitativa ansatsen har möjliggjort bevarandet av åsikternas sammanhang. 
Samtidigt har det funnits en osäkerhet kring på vilken grund aktörernas argument vilar. Därför har vi 
valt att komplettera studien med grundläggande kvantitativa beräkningar. Beslutet togs i linje med 
det resonemang som förs av Olsen (2004) där traditionen att inte blanda kvalitativ och kvantitativ 
data ifrågasätts. Hon argumenterar istället för att triangulering av datatyper både ökar validiteten 
samt fördjupar och breddar förståelsen.  
Olsen (2004) får medhåll av Denscombe (2010) samt Saunders et al. (2009). De anser att en case-
studie gynnas av kombinationen av kvalitativa och kvantitativa metoder samt andra typer av 
triangulering för att stärka tillförlitlighet och validitet. Utöver att triangulera metoder har även 
datatriangulering tillämpats då data inhämtades från olika källor (Easterby-Smith et al., 2002). Vidare 
har studien utförts av två personer vilket minskar risken för att en enskild persons uppfattning skulle 
påverka tolkningen av data (Collis & Hussey, 2009). Främst gäller detta tolkningen av intervjudata där 
vi efter intervjuerna har diskuterat våra respektive uppfattningar och har kunnat återgå till inspelat 
material vid de tillfällen där tolkningarna varit olika. 
14 
 
Arbetet startade med en litteraturstudie och efterföljdes sedan med inhämtande av detaljerad 
information från det specifika caset. Samtidigt som detta inhämtande gjordes återgick vi även till 
teorin. Vi använde oss därmed av en abduktiv ansats i den meningen att vi successivt kombinerade 
teori och empiri för att öka förståelsen och besvara forskningsfrågorna (Alvesson & Sköldberg, 2008).  
2.2 Tillvägagångssätt 
Examensarbetet delades in i olika delmoment som har genomförts under olika perioder av studien. 
Se Figur 2 för en schematisk överblick över studiens struktur och de olika momentens inbördes 
ordning. En detaljerad beskrivning av respektive del återfinns under underrubrikerna efter figuren. 
 
Figur 2. Schematisk överblick över examensarbetets delmoment 
Arbetet inleddes med en litteraturstudie för att generera en teoretisk referensram och för att skapa 
förståelse för den empiriska kontexten som ligger till grund för case-studien. Under arbetets start var 
litteraturstudien fulltidssysselsättning men i takt med att andra moment introducerades minskade 
arbetstiden lagd på litteratur. Ett par veckor efter den inledda litteraturstudien fick vi platser hos 
uppdragsgivaren vilket möjliggjorde observationer, informella samtal och möten med personal på 
Scania. Dessutom medverkade vi på flertalet konferenser rörande utvecklingen av HCT och 
intermodala transporter vilket framförallt gett värdefulla insikter om samhällets syn på HCT. 
Vi valde att ha två intervjurundor för att säkerställa att de frågor vi tagit fram med litteraturens hjälp 
speglade verkligheten. Vid identifierade skillnader kunde frågorna justeras och läggas till inför runda 
två. Intervjuerna hölls med representanter från åkerier och varuägare för att skapa förståelse för hur 
andra aktörer än fordonstillverkare påverkas. För att få fordonstillverkarnas syn på ett HCT-införande 
hölls ett fokusgruppsmöte med Scaniarepresentanter. Detta hölls i slutskedet för att kunna knyta 
samman vår insamlade empiri med deras kunskap om fordonstillverkares affärsmodell för att skapa 
förståelse för hela transportsystemet. 
2.2.1 Litteraturstudien 
Litteraturstudien syftade till att uppnå två delmål och presenteras i de två kapitlen empirisk 
bakgrund och teoretiskt ramverk. Det första delmålet var att få insyn i den kontext som vår empiriska 
studie befinner sig i. För att uppnå detta gjordes en inläsning om det arbete som idag pågår kring 
införandet av HCT. Detta inkluderade svenska och utländska projekt med HCT-fordon samt inläsning 
om olika aktörer som påverkas av HCT. Det andra delmålet var att kritiskt granska befintlig litteratur 
kring affärsmodeller för att skapa en teoretisk referensram. Som utgångspunkt använde vi Tongur & 
Engwalls (2014) studie om affärsmodeller men även andra artiklar kopplade till affärsmodeller i 
samband med förändring behandlades. Att kritiskt granska litteraturen menar Saunders (2009) och 
Collis & Hussey (2009) är en nyckelkomponent i ett akademiskt examensarbete. För att höja 
15 
 
relevansen till det praktiska syftet med studien (Denscombe, 2004) har vi för varje område inom 
teorin om affärsmodeller även sökt studier relaterade specifikt till transportnäringen.  
En stor mängd av den tillgängliga litteraturen om införandet av HCT i Sverige cirkulerar kring arbetet 
med den nationella färdplanen för HCT samt de demoprojekt som har gjorts. Sammanfattande för 
dessa är att de fokuserar på fördelarna med HCT och vi har därmed varit vaksamma på att dessa 
rapporter kanske inte ger en fullständigt neutral bild. Därmed har vi främst använt dessa som 
material för att läsa in oss på området och inte som grund till våra rekommendationer, som istället 
bygger på det empiriska resultatet och den teoretiska referensramen.  
Den teoretiska referensramen om affärsmodeller bygger på artiklar publicerade i vetenskapliga 
journaler1 vilket stärker deras trovärdighet. När det har varit möjligt har vi använt aktuell litteratur. I 
flera fall har dock moderna artiklar refererat tillbaka till gemensamma källor varvid dessa har gåtts 
igenom då de anses ha varit betydelsefulla som grundpelare för nuvarande forskningsfront. I den 
teoretiska referensramen har Tongur & Engwall (2014) fått mycket utrymme då deras arbete ligger i 
forskningsfronten och har stora likheter med vår empiriska studie. Den risk som det innebär att 
exponera sig för en enskild artikels slutsatser har minimerats genom att vi följt upp 12 av artikelns 
originalkällor. Tongur & Engwalls (2014) artikel samt dess originalkällor har också inspirerat oss vid 
val av sökord för ytterligare litteratursökningar. I viss utsträckning har sökningar även gjorts för att 
följa upp teori anknuten till empirisk data. Sammantaget har drygt 100 dokument gåtts igenom 
kopplat till teoretiskt ramverk, HCT och metodval. Majoriteten av dess källor har använts i rapporten 
och återfinns i referenslistan. Centrala sökord för det teoretiska ramverket har varit value 
proposition/creation/ /capture, business model challenges/change/development/service, customer 
knowledge management, customer’s customer, market segmentation, niche markets, premium 
segments. 
2.2.2 Observationer, informella samtal, möten och konferenser 
Genom att vi under majoriteten av arbetet har haft platser hos uppdragsgivaren har vi kunnat 
observera, ha informella samtal samt delta vid interna möten under vår empiriska studie. Den typ av 
observation som har genomförts klassificeras av Collis & Hussey (2009) som deltagande observation 
och passar studiens interpretivistiska synsätt. I början av dessa observationer deltog vi i en workshop 
för kommande traineer vilket gav oss värdefull insyn i organisationens struktur och mål. Denna insyn 
var till god hjälp vid analysen av företagets affärsmodell. Därefter har vi observerat företagets arbete 
och diskuterat frågor under fikaraster. Vi har haft löpande diskussioner med vår handledare hos 
uppdragsgivaren samt haft informella samtal om bland annat fordonstillverkarens utvecklingsarbete 
för framtiden. Informella samtal har även förts med insatta personer från myndigheter och akademi.  
Därutöver har vi deltagit i regelbundna möten där vi fått insyn i avdelningens arbete samt 
rapporterat och diskuterat våra delresultat. Genom deltagande i konferenser har vi fått insyn i 
arbeten som pågår parallellt med vår studie. Vi har även fått möjlighet att träffa och föra informella 
samtal med övriga personer i Sverige som har spetskompetens inom arbetet med effektivisering av 
transportnäringen. 
Ytterligare en form av deltagande observation erhölls när vi under en heldag fick följa några 
lastbilschaufförers arbete genom att följa med dem i en fjärrtransport. Denna observation gav oss 
                                                           
1 British Journal of Management; Business Horizons; Energy Policy; Harvard Business Review; Journal of Consumer Marketing; Journal of 
Management; Journal of Marketing; Management Decision; Marketing Intelligence & Planning; MIT Sloan Management Review; 
Psychological Bulletin; Strategic Management Journal; Technovation; The Academy of Management Review; The Journal of Industrial 
Economics; The Journal of Personal Selling and Sales Management; The Journal of the Operational Research Society 
16 
 
större inblick i förarens situation och vi passade även på att intervjua förarna om deras arbete och 
deras inställning till HCT. 
En risk som Denscombe (2004) tar upp i samband med observationer är att personerna som 
observeras inte agerar ”normalt” då de är medvetna om att de iakttas. Vi har därför ansträngt oss för 
att i minsta möjliga mån störa normaliteten i miljön. Studien har dock varit beroende av oss som 
observatörer, både vårt agerande och vår tolkning.  
2.2.3 Intervjuer 
Under studien genomfördes 19 intervjuer fördelade på två intervjurundor. Den första rundan syftade 
till att skapa en övergripande förståelse och få svar på frågor som uppkommit under den inledande 
litteraturstudien. Den andra intervjurundan genomfördes efter att analysen av den första rundan 
hade påbörjats. Den omfattade fler intervjuer än den första rundan och syftade till att få en mer 
nyanserad bild från flera olika intressenter. Samtidigt innebar uppdelandet i två intervjurundor att 
frågorna kunde anpassas något för att ge mer djupgående svar i runda två. 
Samtliga intervjupersoner valdes enligt ett strategiskt urval för att bredda informationsinhämtningen 
från flera olika typer av aktörer under studiens begränsade tidsram. Intervjuerna utgick från en 
semistrukturerad modell där vi ställde övergripande fasta huvudfrågor samtidigt som vi hade 
möjlighet att ställa följdfrågor för att få klarhet, relevans och djup (Collis & Hussey, 2009). Som 
Denscombe (2010) diskuterar innebar den semi-strukturerade intervjumetoden dock en försvårad 
analys i och med att inga ”standard-svar” gavs.  Under intervjuerna hade en av oss ansvar för att 
ställa frågor medan den andra ansvarade för anteckningar och tog en mer passiv roll. 
Under vissa av intervjuerna berättade intervjupersoner om erfarenheter som gick utanför 
huvudfrågan och täckte in även andra frågor och områden. Vi uppmuntrade dock till detta då vi i 
enlighet med Collis & Hussey (2009) menar att styrkan i ostrukturerade och semistrukturerade 
intervjuer är att dessa ger en mer genuin bild av intervjupersonernas åsikter. I dessa fall följde vi 
istället upp vilka frågor i intervjumallen som besvarats och avslutade intervjun med att ställa 
eventuella frågor som inte behandlats.  
2.2.3.1 
Intervjupersoner runda 1 
För att skapa en överblick över transportörernas syn på HCT inleddes intervjurundan med en intervju 
av 
en 
branschorganisation 
som 
representerar 
80 
% 
av 
Sveriges 
åkerier. 
Den 
kommunikationsansvarige som intervjuades var väl insatt i organisationens lobbyarbete och deras 
uttalade stöd för införande av HCT. 
För att studera de olika aktörernas situation vid kombitransport med HCT valdes en transportkedja 
där man övergått från lastbilstransport till kombitransport samt lämnat in en ansökan för 
matartransport med HCT. Under samma dag intervjuades varuägaren och åkeriet samt den kommun 
som investerat i kombiterminalen för omlastning från järnväg till lastbil. Under intervjun med 
varuägaren deltog även en representant från speditören som ansvarar för den operativa 
samordningen av kombitransporten. 
För att vidga spektrumet av intervjupersoner gjordes även en intervju av VD:n för det fristående åkeri 
som kör Scanias transporter. Dessa valdes eftersom de lämnat in en ansökan om HCT men istället för 
kombitransporter endast kör transporter på landsväg.  
Intervjupersonerna under första rundan sammanfattas i Tabell 1. 
 
 
17 
 
Tabell 1. Intervjuade personer och deras roller, intervjurunda 1 
Intervjuroll 
Beskrivning 
Branschorganisation Kommunikationsansvarig, åkeribranschorganisation 
Kommun 
Logistikchef, kommun som investerat i kombiterminal 
Speditör 
Major Account Manager, medverkar i HCT-projekt för kombitrafik 
Varuägare 
Logistikchef, detaljhandelsföretag, medverkar i HCT-projekt för kombitrafik 
Åkeri 
VD, åkeri <20 anställda, kör för varuägaren med HCT-projekt för kombitrafik 
Åkeri 
VD, åkeri <100 anställda, transport av fordonsdelar, medverkar i HCT-projekt 
 
2.2.3.2 
Metod intervjurunda 1 
Intervjuerna genomfördes genom besök vid de intervjuades arbetsplatser. Samtliga intervjupersoner 
tillät även ljudinspelning. Ljudinspelningar användes som komplement till våra anteckningar genom 
att klargöra osäkerheter samt möjliggöra nedskrivandet av exakta citat. Eftersom ingen kvantifiering 
av intervjuerna planerades gjordes ej någon fullständig transkribering. Istället sammanfattade vi våra 
anteckningar direkt efter intervjuerna. Därmed kunde vi skriva en kronologisk redogörelse och 
sammanställa svaren på de frågor vi haft med oss.   
De intervjuer som genomfördes med aktörer i den transportkedja som övergått från 
landsvägstransport till kombitransport inspirerades av critical incident technique. Denna metod 
skapades av Flanagan (1954) för att samla in viktig fakta om en definierad situation på ett mer 
subjektivt sätt än vad hypotetiska frågor medger. Istället för att hypotetiskt uppskatta hur något 
kommer att förändras kan intervjupersonerna från minnet redogöra för hur situationen skiljer sig 
från hur situationen var innan en konkret förändring. Enligt Flanagan (1954) passar critical incident 
technique när man med semistrukturerade intervjuer studerar hur något förändrats vid en specifik 
tidpunkt. Flanagan (1954) menar dock att det finns nackdelar med metoden i form av att 
intervjupersonerna kan ha svårt att minnas detaljer från tidigare förändringar. Samtidigt kan detaljer 
från känslosamma eller mycket allvarliga incidenter antingen vara förträngda eller för känsliga att ta 
upp under en intervju. Sannolikheten för att intervjuerna ska ha påverkats av dessa begränsningar 
ser vi dock som låg då övergången till kombitransport skedde nyligen och ej bedöms som känslosam. 
Frågor gällande framtida övergång till HCT var dock hypotetiskt ställda för samtliga intervjupersoner 
eftersom förändring ännu inte ägt rum. 
2.2.3.3 
Intervjupersoner runda 2 
Under den andra intervjurundan gjordes 14 intervjuer med åkerier, varuägare och lastbilsförare. Som 
referens valdes en åkeriägare med erfarenhet från demoprojekt med HCT inom skogsnäringen, 
övriga intervjupersoner var aktörer inom fjärrtransport av styckegods.  
Vid val av intervjupersoner valdes några aktörer som vi på förhand visste var insatta i HCT-ämnet 
eftersom de medverkat i demoprojekt eller HCT-konferenser. Detta val gjordes för att få åsikter från 
dem som själva reflekterat över HCT. En risk med detta val är som Alvesson & Sköldberg (2008) 
resonerar att positiva exempel ofta är överrepresenterade i studier. Detta eftersom företag som går 
bra eller är positivt inställda till det studerade ämnet i större utsträckning ställer upp på intervju. För 
att undvika denna risk och därmed öka möjligheten att studiens resultat kan vara representativt för 
svensk transportnäring valde vi även aktörer som inte medverkat i färdplanen för HCT. Dessa aktörer 
valdes på preferensen att de marknadsförde sig som verksamma inom fjärrtransport av styckegods. 
Det åkeri som sköter Scanias transporter erbjöd oss möjligheten att intervjua fem olika chaufförer 
under samma dag. Av tidseffektiviseringsskäl valdes dessa intervjupersoner trots att förarna kör för 
18 
 
samma åkeri och därmed kanske inte är representativa för svenska förare. Förarna kör idag samma 
transport men har tillsammans mer än 100 års erfarenhet från olika åkerier. Med beaktande av dessa 
erfarenheter anser vi att viss bredd har uppnåtts. 
Vi valde att intervjua varuägare med stor, liten och obefintlig erfarenhet av kombitransporter. 
Eftersom Arnäs et al. (2013) menar att det råder en stor heterogenitet inom styckegodstransporter 
valde vi att intervjua varuägare från olika varugrupper inom styckegods. 
För att få en helhetsbild intervjuades i så stor utsträckning det var möjlig det åkeri som körde för 
respektive varuägare. Eftersom detta inte alltid var möjligt samtidigt som vi ville intervjua fler åkerier 
i egenskap av fordonstillverkarnas direkta kunder intervjuades även fyra andra åkerier. 
Intervjupersonerna under andra rundan sammanfattas i Tabell 2. 
Tabell 2. Intervjuade personer och deras roller, intervjurunda 2 
Intervjuroll 
Beskrivning 
Förare 
Förare med ca 8 års erfarenhet 
Förare 
Förare med 10 års erfarenhet 
Förare 
Förare med 25 års erfarenhet 
Förare 
Förare med 30 års erfarenhet 
Förare 
Förare med 40 års förarerfarenhet och åkeriägarbakgrund 
Varuägare 
Lagerchef, internethandelsföretag hemelektronik 
Varuägare 
Transportansvarig, butikskedja hemelektronik 
Varuägare 
Transportchef, livsmedelsföretag 
Varuägare 
Transportinköpare, möbelföretag 
Åkeri 
Fordonsansvarig, åkeri >1000 anställda, kör för internethandelsföretaget 
Åkeri 
VD, åkeri <20 anställda, erfarenhet av HCT skogstransporter 
Åkeri 
VD, åkeri <100 anställda, transport av blandat styckegods, medverkar i HCT-projekt 
Åkeri 
VD, åkeri <100 anställda, transport av fordonsdelar, medverkar i HCT-projekt 
Åkeri 
VD, åkeri >100 anställda, kör för livsmedelsföretaget 
Åkeri 
VD, åkeri >100 anställda, transport styckegods 
 
2.2.3.4 
Metod intervjurunda 2 
Jämfört med intervjurunda 1 var intervjufrågorna mer specificerade men fortfarande inom ramen för 
semistrukturerade intervjuer. Detta för att kunna ge svar på våra mer inriktade frågor men samtidigt 
ge möjlighet för intervjupersonen att svara på sitt sätt och ge oss möjligheten att ställa följdfrågor. I 
de fall där den intervjuade personen saknade erfarenhet av kombitransporter ställdes dock inte 
följdfrågor relaterade till detta område. 
Samtliga intervjuer med varuägare och åkerier i runda två genomfördes per telefon. Detta gjordes av 
praktiska skäl för att intervjupersonerna befann sig på långt avstånd. En risk med telefonintervjuer är 
att delar av den personliga kontakten förloras vilket kan leda till begränsningar i svaren (Saunders et 
al., 2009). För att minska denna effekt försökte vi knyta kontakt med intervjupersonen i förväg och 
bygga personlig kontakt. I somliga fall hade vi även träffat personen innan vid någon av de 
konferenser vi deltagit vid.  
I likhet med den första intervjurundan togs utförliga anteckningar för att efter intervjun skriva en 
kronologisk redogörelse över intervjuförloppet. På grund av tekniska begränsningar gjordes endast 
19 
 
ljudinspelningar under 8 av de 10 intervjuerna med varuägare och åkerier. Ingen inspelning gjordes 
under förarintervjuerna. 
2.2.4 Fokusgrupp 
Efter att den sista intervjurundan genomförts och i samband med den slutgiltiga analysen hölls ett 
fokusgruppsmöte med personal på Scania. Detta syftade till att diskutera den påverkan på Scanias 
affärsmodell som skulle kunna ske vid ett HCT-införande baserat på empiriska data från våra 
intervjuer.  
Scaniaanställda valdes utifrån ett strategiskt urval för att ge en så bred bild som möjligt med få 
deltagare. Urvalet gjordes i samråd med vår handledare från Scania och deltagarnas respektive 
kompetenser återges i Tabell 3. 
Tabell 3. Kompetenser för deltagare under fokusgruppsmötet 
Försäljningsplanering 
HCT-koordinering 
Komponenter för fordonsekipage 
Marknad för fjärrtransporter 
Marknad för skogstransporter 
Marknadskommunikation 
Produktplanering 
Utveckling av modulsystem 
Utveckling av servicelösningar 
Utöver ovan nämnda deltagare söktes även en utvecklare av Scanias tekniska färdplan som inte 
kunde närvara. Effekterna av detta minimeras dock genom att vi under hela arbetets gång haft nära 
kontakt med den person som nu ansvarar för den tekniska färdplanen. Därmed kunde vi tillsammans 
med HCT-koordinatorn redogöra för hur HCT förhåller sig till den tekniska färdplanen.  
Samma dag som fokusgruppsmötet skulle äga rum tvingades en representant från affärsutveckling 
att lämna återbud. För att ändå få med åsikter från Scanias affärsutvecklingsavdelning i 
examensarbetet hölls ett separat möte med representanten en knapp vecka senare. Däremot kan 
själva fokusgruppsmötet ha blivit lidande av att det inte blev möjligt att diskutera synpunkterna med 
en representant från affärsutveckling. De övriga deltagarna hade dock lång erfarenhet och god 
kännedom om Scania. Samtidigt bedrev de i många fall strategiskt utvecklingsarbete vilket vi anser 
minimerat risken att inte få med tillräcklig diskussion om affärsutveckling. 
Som fokusgruppsledare deltog vi i aktivt i mötet för att driva diskussionen framåt och svara på frågor 
om den empiri vi funnit. Vi drog nytta av att vi var två och vi turades om med att leda diskussionen 
och anteckna. För att deltagarna skulle känna att de kunde prata obehindrat om strategiska frågor 
togs beslutet att inte göra en ljudupptagning av mötet. För att inte förlora viktigt information 
sammanfattade vi omedelbart efter mötet våra respektive anteckningar. 
2.2.5 Insamling av kvantitativ data 
För att i enlighet med Olsen (2004) uppnå triangulering av data kompletterades den kvalitativa 
empirin med kvantitativa beräkningar av olika transportscenarion med eller utan HCT. Därmed kunde 
de kvalitativa resonemangen kompletteras med kalkyler för ekonomisk och ekologisk hållbarhet. 
Beräkningarna utfördes för två olika transporter där man lämnat in ansökningar om att få köra HCT.  
20 
 
Från åkerierna samlades data för driftkostnader i form av drivmedel och förarkostnader samt detaljer 
om transportarbete och omlastning. För konventionell lastbil användes nuvarande kostnader, för 
HCT-fordon användes åkeriernas uppskattade värden. För att begränsa spridningen av 
företagskänslig information samt minimera osäkerheter från uppskattade värden begränsades 
beräkningarna till att enbart studera förarkostnader och personalkostnader. Detta val gjordes med 
beaktandet att dessa kostnader ensamma står för en mycket stor del av åkeriets totala kostnader 
varvid de ger en tydlig indikation om potentialen för HCT-transporter. 
Beräkningarna för ett av de två studerade transportflödena biläggs rapporten. Det andra studerade 
transportflödet visas ej i detalj för att skydda företagskänslig information men det följer samma 
beräkningsprocedur. Undantaget är att enhetslasten där kan varieras mellan 20 och 40 fot för att visa 
på skillnader i val av transportbärare. Viktigt att notera är att beräkningarna inte syftade till att visa 
exakta belopp då det finns osäkerheter i uppskattad indata. Beloppen har istället används för att visa 
åt vilket håll kostnaderna utvecklas. Reliabiliteten styrks eftersom resultatet pekar åt samma håll 
även om indata varieras kraftigt.  
2.2.6 Reducering av kvalitativ data  
Analysen av kvalitativ data bygger på Miles & Hubermans (1994) definiering av tre huvudprocesser; 
reducering av data, visualisering av data samt slutsatsdragning & verifiering.  
Reducering av data finns till för att fokusera och organisera information för att senare kunna dra 
slutsatser (Miles & Huberman, 1994). Reduceringen började genom att vi bestämde vem vi skulle 
fråga, vilka typer av frågor och på vilket sätt vi skulle göra det.  
Datareduceringen fortsatte sedan med skapande av kortare nyckelmeningar utifrån sammanfattad 
intervjudata. Utifrån de utformade nyckelmeningarna utformades teman vilket ligger i linje med 
Saunders et al. (2009) begrepp kategorisering av data. Varje nyckelmening anknöts till ett sådant 
tema. Eftersom det råder stort behov av mer forskning inom HCT (Kyster-Hansen & Sjögren, 2013) 
och för att vi inte ville riskera att låsa in oss inom vissa förbestämda kategorier utformades teman 
utifrån empirisk data och inte utifrån det teoretiska ramverket. Genom tematisering erhålls en mer 
hanterbar och förståelig form av data (Saunders et al., 2009), detta utan att förlora spårbarheten av 
informationen.  
Under analysprocessen har framtagna teman ändrats vilket stämmer väl med rekommendationen 
från Saunders et al. (2009) att hålla teman uppdaterade under hela analysprocessen. Detta eftersom 
forskaren kan få nya insikter om lämpligare teman. Det har ibland varit nödvändigt att slå ihop, dela 
upp eller lägga till teman. 
2.2.7 Visualisering av data 
För att underlätta analysen av insamlad data och för att bättre förmedla våra fynd till utomstående 
personer har vi visualiserat den insamlade informationen. Visualisering av data i form av exempelvis 
matriser, grafer eller figurer är enligt Miles & Huberman (1994) ett mycket viktigt verktyg för att 
validera kvalitativ dataanalys. Genom att visualisera resultaten på ett tydligt sätt möjliggörs 
identifiering av mönster som i sin tur hjälper till att indikera vilken data som bör insamlas i nästa steg 
i arbetsprocessen (Saunders et al., 2009). 
Visualiseringen har gjorts i flera steg. Efter första intervjurundan gjordes nätverksdiagram, liknande 
cognitive maps, för att få en överblick över personers uppfattning om HCT (Miles & Huberman, 
1994). Nätverksdiagrammen visade våra skapade teman och deras relationer till varandra. Dessutom 
visades orsak-verkan-samband som intervjupersonerna från runda ett anser finnas mellan 
nyckelmeningarna och dessa teman.  
21 
 
Efter den första rundan hade vi en bättre uppfattning om ur vilket perspektiv det var mest lämpligt 
att göra visualiseringen. Detta ledde till en förfining av teman och deras inbördes relationer i form av 
ett nytt nätverksdiagram med information från intervjurunda två. Vi valde dessutom att lyfta upp det 
hela en nivå och beskrev transportsystemets dynamik, en modell som kan appliceras även på andra 
transporttyper än HCT. Modellen är uppbyggd efter nätverksdiagrammets teman och 
nyckelmeningarna behölls i tabellform. I denna tabell färgkodades åsikterna för att kunna spåra deras 
ursprung samt ge en frekvensindikation inom respektive aktörskategori (varuägare, åkeri respektive 
förare). 
Sammanställd data visades slutligen med ytterligare en visualiseringsmetod i syfte att jämföra nuläge 
och det kommande läget för en fordonstillverkares och ett åkeris affärsmodell. Detta steg är en 
modifiering av Miles & Hubermans (1994) effekt-matris som visar hur variabler leder till ett eller flera 
utfall. För fordonstillverkare respektive för åkerier beskrev vi deras nuvarande affärsmodeller genom 
att tillsätta variabler under de tre komponenter som utgör den definition av affärsmodell vi använder 
oss av. Utifrån analysen av ett HCT-införande indikerades sedan varje variabel i modellen med en viss 
färg beroende på hur svår att uppnå den ansågs vara.  
2.2.8 Slutsatsdragning & verifiering 
Redan i ett tidigt stadium började vi dra mindre slutsatser, något som enligt Miles & Huberman 
(1994) är vanligt för kvalitativa analytiker. Vi har hållit dessa slutsatser öppna så att vi fortsatt varit 
mottagliga för förändringar. Sedan har slutsatserna växt sig allt starkare under tidens gång. 
Visualiseringen av data hjälpte oss att identifiera mönster och samband vilket ledde fram till 
slutsatser och påståenden. 
 
 
22 
 
3 Teoretiskt ramverk 
Detta kapitel innehåller aktuell teori om affärsmodeller. Affärsmodeller definieras och vi redogör 
dessutom för vad som främjar eller hindrar förändring av dessa. Då affärsmodeller är starkt 
relaterade till företagets kunder följer ett avsnitt om kundanpassning i form av införande av tjänster 
och därefter vilka olika strategier företaget kan driva för att passa olika kundbehov. Baserat på de 
områden inom affärsmodeller som gåtts igenom avslutas kapitlet med ett avsnitt om affärsmodeller 
inom transportnäringen. 
 
 
23 
 
3.1 Förändrade regelverk som affärsmodellsutmaning 
Företag som genomgår förändringar upplever ofta svårigheter i form av behov av stora investeringar 
eller stora osäkerheter (Amit & Zott, 2010). Förändringarna kan vara på eget initiativ i syfte att 
behålla eller förbättra företagets lönsamhet men de kan också vara av extern karaktär. Ett exempel 
på en sådan större förändring är teknikskiften som enligt Tongur & Engwall (2014) ofta orsakar 
problem för företag. Dessa problem beror inte enbart på tekniken i sig utan även på hur företagets 
affärsmodellsutveckling interagerar med den tekniska utvecklingen. För att överleva ett teknikskifte 
krävs därmed att företaget utvecklar både sin teknologi och sin affärsmodell.   
Den förändring som behandlas i vår studie är inget regelrätt teknikskifte utan är mer av kontextuell 
karaktär i form av en regelförändring. Paralleller kan ändå dras mellan de olika typerna av förändring 
och beaktande av affärsmodeller förväntas därmed vara en viktig del för att företag ska klara av att 
hantera omvärldsförändringar. 
Johnson et al. (2008) menar att det finns en utbredd åsikt bland företag om att innovation av 
affärsmodeller är mycket viktigt. De lyfter fram flera fall där företagsledningar tror att affärsmodeller 
kommer bli viktigare än produkt- och tjänsteinnovation. Trots detta är det relativt få aktörer som 
satsar på denna typ av innovation vilket Jonsson et al. (2008) förklarar med två anledningar.  För det 
första 
har 
mycket 
få 
formella 
studier 
gjorts 
inom 
dynamiken 
och 
processer 
för 
affärsmodellsutveckling. För det andra har företag ofta inte tillräckligt stor kännedom om deras 
nuvarande affärsmodell.  
3.2 Definition av affärsmodeller 
Uttrycket affärsmodell blev enligt Magretta (2002) ett modeord i samband med IT-bubblan. Företag 
behövde varken strategi, specialkompetens eller kunder för att få kapital så länge de hade en 
lovande affärsmodell. Magretta (2002) anser dock att det dåliga rykte som affärsmodellsbegreppet 
då fick inte beror på konceptet i sig utan på att det missbrukats. Hon argumenterar för att 
affärsmodeller är nödvändiga för framgångsrika organisationer men att begreppet måste ha en tydlig 
definition för att vara användbart för företagsledningar. 
Shafer et al. (2005) understryker att företagets affärsmodell inte är en strategi i sig men att den 
reflekterar de strategiska val som är gjorda. Modellen kan hjälpa till att analysera och kommunicera 
ut valen. Vid framtagande av företagets strategi finns flera olika beslutsområden som var för sig har 
flertalet möjliga alternativ. Genom affärsmodellen kan en analys göras för att se om valen är 
inbördes konsekventa. Det är även möjligt att måla upp flera potentiella affärsmodeller baserade på 
olika strategiska val och sedan jämföra och utvärdera dessa för att bestämma den bäst lämpade 
(Shafer et al., 2005). 
I litteraturen finns ett stort antal alternativa definitioner av vad affärsmodell innebär vilket försvårar 
konsensus om vad man vill uppnå genom att implementera en affärsmodell. Några av dessa 
definitioner sammanfattas i Tabell 4. 
 
 
24 
 
Tabell 4. Definitioner av affärsmodeller i litteraturen (översatta från engelska) 
Författare 
Definition 
(Shafer et al., 2005, s. 202) 
”en bild av ett företags underliggande kärnlogik och 
strategiska val för att skapa och fånga värde inom ett 
värdenätverk” 
(Osterwald & Pigneur, 2010, s. 14) 
“en 
affärsmodell 
beskriver 
rationaliteten 
i 
hur 
en 
organisation skapar, levererar och fångar in värde” 
(Teece, 2010, s. 173) 
”hur företaget skapar och levererar värde till kunderna och 
sedan omvandlar inkommande betalningar till vinst” 
(Johnson et al., 2008, s. 5) 
Affärsmodellen består av fyra överlappande element; 
kundvärdeerbjudande, 
vinstmodell, 
nyckelresurser 
och 
nyckelprocesser 
(Amit & Zott, 2010, s. 4) 
”den samling specifika aktiviteter som genomförs för att 
tillgodose det upplevda marknadsbehovet, inkluderat en 
specifikation över de parter som genomför dessa aktiviteter 
och hur dessa aktiviteter står i relation till varandra” 
(Tongur & Engwall, 2014, s. 3) 
Affärsmodellen 
består 
av 
tre 
komponenter; 
värdeerbjudande, värdeskapande och värdefångst 
Tittar man närmare på definitionerna i Tabell 4 ser man att de i stort är variationer av samma 
innebörd. Amit & Zott (2010) sticker ut från mängden genom en mer öppen definition med en rad 
aktiviteter 
som 
behöver 
definieras 
för 
att 
möjliggöra 
jämförelse 
med 
övriga 
affärsmodellsdefinitioner. Shafer et al. (2005) är mer konkreta och menar att affärsmodellen bygger 
på att skapa och fånga in värde. Detta nämns även av Ostervald & Pigneur (2010) samt Teece (2010), 
som också tillägger vikten av att leverera värdet. Johnson et al. (2008) definierar affärsmodell med 
andra ord men dessa kan relateras till de övriga definitionerna; nyckelresurser och nyckelprocesser 
går att härleda till värdeskapande, vinstmodell motsvarar infångandet av värde och 
kundvärdeerbjudande hur värdet levereras. 
Artikeln skriven av Tongur & Engwall (2014) sammanfattar de bakomliggande komponenterna till 
flertalet av övriga författares definitioner genom uppdelningen i huvuddelarna värdeerbjudande, 
värdeskapande och värdefångst. Rapporten är den nyaste av de ovan nämnda definitionerna och 
anses därför ligga i framkant inom affärsmodellsforskning. Dessutom är studien framtidsinriktad 
istället för retroaktiv samtidigt som studiens kontext är väl relaterad till detta arbete genom att 
fokusera på fordonstillverkares affärsmodeller.  Sammantaget har detta gjort att denna studie utgår 
från samma definition av affärsmodeller som Tongur & Engwall (2014) och delar in affärsmodellen i 
följande tre huvudkomponenter:  
 
Värdeerbjudande 
 
Värdeskapande 
 
Värdefångst 
3.2.1 Värdeerbjudande  
Värdeerbjudande syftar till det värde som kunden erhåller genom att använda leverantörens produkt 
eller tjänst. Här ingår även identifiering av vem denna användare är (Tongur & Engwall, 2014). 
Värdets storlek varierar enligt Bowman & Ambrosini (2000) mellan olika kunder då det bedöms 
subjektivt utifrån kundens uppfattning av slutprodukten. Författarna benämner detta som 
användningsvärde. Priem (2007) menar att företaget bör försöka hjälpa kunden att maximera 
användningsvärdet. Han syftar i sin studie på relationen företag-konsument, vi ser transportören som 
en form av konsument av fordonstillverkarens produkt varför denna information kan relateras till 
25 
 
detta arbete. Vidare beskriver Priem (2007) tre situationer som påverkar en konsuments syn på 
användningsvärde. Den första situationen är att kunden betalar för ett nytt värde. Den andra är att 
kunden betalar för ett förbättrat befintligt värde. I den tredje situationen är värdet istället konstant 
men kunden betalar en lägre kostnad än tidigare.  
En tendens inom flera industrier är att värdeerbjudandet går från att traditionellt sett varit 
produktcentrerat till att i allt större omfattning inkludera tjänster (Kindström, 2010). Dessa tjänster 
kan antingen vara tillägg till den erbjudna produkten eller bli det nya huvudsakliga värdeerbjudandet. 
För att övergången mot en mer tjänstebaserad affärsmodell ska vara lyckad krävs även en förändring 
i de två andra komponenterna i affärsmodellen; värdeskapande och värdefångst.  
3.2.2 Värdeskapande 
Hur det erbjudna värdet skapas bygger på företagets strategiska resurser samt värdekedjan företaget 
befinner sig i (Tongur & Engwall, 2014). Nyckelresurserna som krävs är i form av personer, teknologi, 
utrustning och varumärke och med dessa kan framgångsrika företag skapa värde på sätt som 
differentierar dem från sina konkurrenter (Johnson et al., 2008; Shafer et al., 2005). Shafer et al. 
(2005) menar att detta sker i form av skapande av kärnprocesser, kapacitet och positionsfördelar. 
Kompetens och processer kan även kombineras på olika vis för att skilja sig från konkurrenterna. 
Placeringen i värdekedjan är av betydelse för affärsmodellen då den möjliggör gynnsamma relationer 
med olika aktörer, däribland leverantörer och kunder.  
Värdeskapande bör ske i samverkan med infångande av värde, det vill säga hur företaget samlar in 
värde utifrån erbjudna produkter och tjänster och därmed kan skapa sig en inkomst. 
3.2.3 Värdefångst 
Intäktsmodell, kostnadsstruktur och lageromsättning är exempel på faktorer som påverkar 
värdefångsten (Johnson et al., 2008). Shafer et al. (2005) menar att ledare ofta fokuserar för mycket 
på värdeskapande varvid värdefångsten ignoreras eller inte beaktas i tillräckligt stor omfattning.  
Hur stort värde företaget har potential att fånga in varierar enligt Bowman & Ambrosini (2000) 
eftersom kunder har olika uppfattningar om värdeerbjudandet och de är därmed beredda att betala 
olika mycket. Kunden gör ofta jämförelser mellan olika leverantörer vilket påverkar priset. I fall där 
det finns flera närliggande substitut till den produkt eller tjänst som efterfrågas finns potential för 
kunden att förhandla fram ett lägre pris. Om kunden istället är beroende av leverantören är det den 
senare som har större förhandlingskraft och kan hålla uppe priset. 
Liksom kunden gör även företagets leverantörer jämförelser mellan olika aktörer för att få till en så 
bra affär som möjligt (Bowman & Ambrosini, 2000). Bowman & Ambrosini (2000) talar om denna 
förmåga att påverka värdefångsten som företagets förhandlingsstyrka och de menar att det finns en 
förhandlingsrelation med kunden. Priem (2007) vidgar detta resonemang och menar att samtidigt 
som företaget behöver förmedla det skapade värdet till kunden måste det även se till att andra 
aktörer inte tar allt värde som kunden förväntas ge tillbaka. Dessa aktörer kan vara konkurrenter 
eller andra aktörer i samma värdekedja, såväl uppströms som nedströms.  
3.3 Förändring av affärsmodeller 
Affärsmodeller kan av olika anledningar behöva förändras och i detta avsnitt diskuteras situationer 
som kan leda till påverkan och förändring. Johnson et al. (2008) rekommenderar dock att företag inte 
bör ändra sin affärsmodell förrän de är säkra på att den möjlighet som skulle uppstå är tillräckligt stor 
och värd ansträngningen. Den nya affärsmodellen bör också i viss utsträckning vara ny eller 
utmanande för branschen eller marknaden.  
26 
 
Förändringar av affärsmodeller kan vara av olika karaktär. Cavalcante et al. (2011) har identifierat 
fyra typer av affärsmodellsförändringar; skapande, utvidgning, revidering och avslutning där de tre 
senare är för etablerade företag. En utvidgning av affärsmodellen innebär att man lägger till 
aktiviteter eller expanderar kärnprocesser i den nuvarande affärsmodellen. På så vis ges möjlighet att 
tillvarata nya möjligheter som dykt upp. Även vid revidering av affärsmodellen läggs aktiviteter eller 
kärnprocesser till, men samtidigt tas något även bort. Detta görs när företaget önskar ta en ny 
riktning eller utforska ett alternativt sätt att göra affärer på. Då revidering av en affärsmodell kräver 
större fundamentala förändringar än en utvidgning ser Cavalcante et al. (2011) revidering som en 
större utmaning. Vid en avslutning av en affärsmodell läggs hela eller delar av verksamheten ner.  
Tongur & Engwall (2014) behandlar förändringar i form av teknikskiften och de undersöker hur ett 
potentiellt skifte relaterar till företagets affärsmodell. Ett teknikskifte medför flera utmaningar för 
företaget och förutsättningarna för att använda företagets kärnteknologi ändras. Om företaget väljer 
att stå kvar vid sin existerande affärsmodell riskerar den att bli utdaterad och värdeerbjudandet 
mindre efterfrågat. Dessutom kan ytterligare utveckling av tekniska innovationer hindras vid ett 
sådant val. En ny affärsmodell kan rentav vara avgörande för att skapa och fånga in värde från en 
teknisk innovation (Tongur & Engwall, 2014). 
3.4 Barriärer mot förändring 
Utöver faktorer som leder till förändring av affärsmodeller finns även interna och externa faktorer 
som kan hindra att affärsmodeller förändras. De regler, normer och mätetal företaget använder sig 
av är ofta starka, exempelvis bruttomarginal eller ledtider. En ny affärsmodell som kräver en 
justering av dessa tal kan därmed vara svår att utveckla (Johnson et al., 2008).  
Utterback (1994) visar att företag i samband med teknikskiften förvånansvärt ofta står fast vid sitt 
gamla arbetssätt. Han argumenterar för att få företag vågar ta steget från en borttynande teknik till 
en ny och lovande. Samtidigt är det endast ett fåtal av de som faktiskt gör det som också klarar av 
det. Företag försöker istället tillgodose kundernas behov genom att effektivisera nuvarande teknik 
trots att annan teknik bättre kan uppfylla kundernas önskemål. Vidare menar Utterback (1994) att 
större företag ofta bär på stora investeringar i personal, utrustning, kunskap och material kopplat till 
en befintlig teknik vilket hindrar företagen att byta till något nytt. 
Utterback (1994) anser att det krävs en speciell sorts ledarskap för att skifta från ett område där 
företaget är framgångsrikt till ett nytt område som är obeprövat och därmed kan kräva en ny 
affärsmodell. I de fall där den nya affärsmodellen direkt konkurrerar med den gamla utsätter man 
dessutom företaget för intern kannibalism. Genom att lansera något nytt riskerar man att kapa de 
befintliga inkomstkällorna. Utterback (1994) tar dock upp flertalet exempel på hur detta varit 
nödvändigt i fall där större företag har överlevt förändring. Utterback (1994) får medhåll av 
Cavalcante et al. (2011) som argumenterar för att en framgångsrik affärsmodell inte bara ska bidra 
med stabilitet utan även vara tillräckligt flexibel för att tillåta förändringar. 
För att möjliggöra övergång till ny teknik utan att riskera att nya produkter och tjänster blockerar 
tidigare inkomstkällor är ett alternativ att bedriva två affärsmodeller. Markides & Charitou (2004) 
beskriver fyra strategier för att hantera dubbla affärsmodeller. Vilken strategi som bör väljas beror på 
två faktorer; hur stora konflikter som förväntas uppstå mellan de två affärsmodellerna samt vilka 
strategiska likheter som finns mellan den existerande marknaden och marknaden för den nya 
affärsmodellen. Om stora konflikter och små likheter mellan marknaderna förväntas rekommenderar 
Markides & Charitou (2004) företag att separera affärsmodellerna, ibland till och med genom att 
skapa en ny organisation. Ett exempel på detta är när IBM tog sig in på marknaden för 
persondatorer. Utterback (1994) beskriver hur IBM startade en separat enhet geografiskt skild från 
27 
 
företagets huvudkontor som kunde fokusera på persondatorer. Är konflikterna däremot små och 
man ser marknadslikheter bör företaget istället försöka integrera affärsmodellerna så att synergier 
kan uppstå. I de så kallade mellanfallen bör en fas-strategi tillämpas där företaget börjar försiktigt 
och sedan övergår antingen mot separation eller mot integration (Markides & Charitou, 2004).  
3.5 Lagar och regleringars påverkan på affärsmodeller 
Förutom den strategiska hanteringen av interna resurser och eventuella marknadsmöjligheter kan 
externa faktorer ha stor inverkan på utformningen av affärsmodeller. Provance et al. (2011) har gjort 
en modell för att tydliggöra hur olika externa institutionella faktorer påverkar ett nystartat företags 
affärsmodell. Dessa faktorer delas in i två grupper; politik-institutionella och socio-institutionella. 
Provance et al. (2011) menar att politik-institutionella faktorer gäller på en nationell eller regional 
nivå och ger genom exempelvis distribution av resurser eller samarbeten förutsättningar för hur 
företag kan starta och växa. Vidare är de socio-institutionella faktorerna mer relaterade till företagets 
intressenter och hur företaget agerar på olika vis för att vinna deras legitimitet.  
Provance et al. (2011) får stöd av van Rijn (2013) som bygger vidare på samma resonemang i sin 
studie om affärsmodeller för solceller. Van Rijn (2013) menar att externa faktorer till största del 
beror på myndighetsbeslut och att de därför är svåra att påverka för en enskild organisation. Därmed 
påpekas betydelsen av en gemensam part som kan föra branschens talan gentemot lagstiftare och 
andra myndigheter.  
Myndigheternas roll betonas även av Charters (2001) som anser att dessa behöver vara behjälpliga i 
arbetet att ta bort regelmässiga och institutionella barriärer som hindrar att ny teknik sprider sig. 
Förändringar av lagar och regler innebär att marknadsjämvikten förändras vilket Eckhardt & Shane 
(2003) ser som källan till nya möjligheter. Vidare menar de att dessa externa krafter kan användas 
som stimulans för att möjliggöra kommersiell förändring. Därmed är de i linje med den modell 
skapad av Provance et al. (2011) som beaktar externa faktorers påverkan på affärsmodellen. 
Van Rijns (2013) studie inom solcellsindustrin påvisade dessutom stora förändringar av de berörda 
företagens affärsmodeller till följd av förändrade regelverk. Det var framförallt ett införande av 
särskilda subventioner för solceller som skapade nya marknadsförutsättningar. Dessa nya 
förutsättningar innebar bland annat att vissa företag tillämpade flera affärsmodeller inom samma 
organisation eller ändrade sina marknadsaktiviteter och mål.  
3.6 Förståelse för kunden i affärsmodellen 
En möjlighet som kan dyka upp efter förändringar av lagar och regler är att företaget kan erbjuda nya 
tjänster till sina kunder. Kindström (2010) argumenterar för att affärsmodeller i allt större omfattning 
inkluderar tjänster. Vidare skriver Tongur & Engwall (2014) att innovation av både teknik och tjänster 
är nödvändigt vid teknikskiften.   
Kindström (2010) har tagit fram sex nyckelaspekter som utgör en bas för en tjänstebaserad 
affärsmodell och bör beaktas av ledare vid en övergång i denna riktning, se Tabell 5. Dessa aspekter 
är i stor utsträckning relaterade till kunden eftersom kundintegration vanligtvis är av större vikt vid 
tjänsteförsäljning än vid ren produktförsäljning (Kindström, 2010). 
 
 
28 
 
Tabell 5: Nyckelaspekter vid övergång mot mer tjänstebaserad affärsmodell (Kindström, 2010) 
Nyckelaspekt 
Förmåga att marknadsföra och förklara tjänstintensiva värdeerbjudanden 
Relationsbyggande kompetenser 
Medvetenhet om kundens processer 
Dynamisk portfölj anpassad till olika kundbehov 
Tjänstelevererande struktur 
Inkomstmekanismer baserade på kundens operationer och lönsamhet 
 
Ett nytt mer tjänstebaserat värdeerbjudande behöver enligt Kindström (2010) kunna marknadsföras 
och förklaras av företaget. Detta kan skilja sig från företagets marknadsföring av produkter varför nya 
strategier krävs, ofta mer kreativa och marknadsinriktade än tidigare.  
Ett tjänsteerbjudande bygger på relationer för att kunna utveckla och sälja tjänster som är anpassade 
till kunden och för att öka kundens förståelse för värdeerbjudandet. Då immateriella tjänster och nya 
typer av tjänster ofta upplevs som svåra att uppskatta menar Kindström (2010) att relationer mellan 
kund och leverantör blir av extra stor vikt. Kunden är en central del vid samtliga delar i ett företags 
värdekedja och alla delar av organisationen behöver därför denna förmåga att bygga relationer.  
Kundens upplevda värde uppstår inte enbart vid inköp utan även i senare stadier när tjänsten 
används. Därför är Kindströms (2010) tredje nyckelaspekt att det krävs kännedom om kundens 
processer. García-Murillo & Annabi (2002) argumenterar för att kunskap om kunden kan bidra till 
företags konkurrenskraft och att denna kunskap kan införskaffas på olika sätt. Ett sätt är att 
interagera med kunden vilket fungerar som ett komplement till studerande av försäljningssiffror. 
Detta eftersom det kan hjälpa till att förklara orsaken till kundens handlingar, till skillnad från 
transaktionssiffror som mer hjälper till att identifiera problem och preferenser. Davenport et al. 
(2001) menar dock att transaktionsdata är lättare att använda och företaget bör därför söka en 
optimal mix mellan dessa två insamlingstyper av kundkunskap.  
Davenport et al. (2001) har sammanställt ett antal rutiner för hur företag bör arbeta för att bedriva 
god kundkunskapshantering, de påpekar dock att det inte finns någon generell bästa praxis. En av 
rutinerna är att företag bör klargöra vilken kunskap om kunden de behöver och varför. Det kan finnas 
flera anledningar till att samla kunskap om sina kunder. Till exempel för att kunna segmentera 
kundbasen, förbättra kundlojaliteten, ta fram nya produkter eller produktversioner samt ge 
möjligheter till merförsäljning. När kundinformationen väl är insamlad är det viktigt att använda den 
på rätt sätt, något som Davenport et al. (2001) hävdar är bland det viktigaste inom 
kundkunskapshantering.  
Kindström (2010) och Anderson & Wouters (2013) menar att företag också har möjlighet att inhämta 
viktig kunskap genom att inte enbart samarbeta med kunden utan även med kundens kund. Ett 
samarbete med kundens kund möjliggör identifiering av problem och möjligheter som inte hade 
uppmärksammats om kontakten skett via en mellanhand. Detta gäller i båda riktningarna i 
värdekedjan och flera parter får chans att förbättra och säkra en framtida affär.  
För att möjliggöra inhämtning av kundkunskap samt anpassa verksamheten efter denna kan företag 
enligt Davenport et al. (2001) behöva göra stora åtaganden. Till exempel kan nya roller införas i 
organisationen. Då olika kunder ställer olika krav måste företaget analysera om det är gynnsamt att 
anpassa sig till samtliga behov. För att genomföra denna anpassning föreslår Kindström (2010) och 
Davenport et al. (2001) att företaget ska göra en segmentering av sina kunder till grupper som sedan 
kan analyseras utifrån deras strategiska betydelse. 
29 
 
För att kunna leverera tjänster behöver företaget en särskild struktur vilken utgör Kindströms (2010) 
femte nyckelaspekt. Denna struktur kan ta olika form och kräver en lämplig resurskonfiguration för 
att kunna skapa kundrelationer, fånga in kundernas behov och ha rätt gränssnitt mot dem. 
Resurserna kan vara integrerade inom företaget, ligga i en separat service-organisation eller vara 
utlagda på entreprenad till en extern part.  
Den sista nyckelaspekten hävdar Kindström (2010) också är en av de mest svårhanterliga. Baserat på 
kundens operationer och lönsamhet krävs utvecklande av intäktsmekanismer, något som kan 
relateras till Tongur & Engwalls (2014) begrepp värdefångst. En sådan anpassning kan kräva 
omfattande förändringar av företagets nuvarande affärsmodell och kan ibland involvera en kulturell 
eller organisatorisk förändring av företaget. Då sådana typer av förändringar tar tid menar Kindström 
(2010) att det är viktigt att tidigt börja arbeta med denna aspekt. Dessutom är det viktigt att ge tid till 
kunden att vänja sig vid förändringen.  
3.7 Marknadsstrategier 
Eftersom en affärsmodell speglar företagets strategiska val så är den starkt anknuten till 
marknadsstrategier. Smith 
(1956) redogjorde redan på 50-talet för två huvudsakliga 
marknadsstrategier som leverantören kan följa för att tillgodose varierade behov på marknaden. Den 
första marknadsstrategin är produktdifferentiering där producenten försöker konvergera marknaden 
och styra efterfrågan för att passa ett begränsat antal produkter. Denna strategi innebär att 
producenten når en bred och generell marknad. Den tillämpas ofta när producenten önskar 
differentiera sig från konkurrenter. En begränsning med strategin är att marknadsföringskostnader 
riskerar att vara höga. Smith (1956) lade dock stort fokus på den andra kategorin för 
marknadsstrategier vilken han benämnde marknadssegmentering. Denna strategi har senare 
kompletterats med begreppet nischstrategi och båda beskrivs var för sig nedan. 
3.7.1 Marknadssegmentering 
Smith (1956) menar att marknadssegmentering innebär en mer precis anpassning mellan produkt, 
marknadsföring och kundkrav än vid produktdifferentiering. I denna strategi accepteras i större 
utsträckning den diversifiering som finns på marknaden. Den heterogena marknaden delas in i ett 
antal mindre homogena marknader med liknande behov, så kallade segment. En framgångsrik 
tillämpning av marknadssegmentering möjliggör att företaget kan nå ett djup i de segment det verkar 
i. En begränsning för marknadssegmentering är dock att produktionskostnader riskerar att bli höga. 
Smith (1956) menar att produktdifferentiering och marknadssegmentering bör samspela och den ena 
strategin kan efterfölja den andra. 
Enligt Maier & Saunders (1990) består processen för marknadssegmentering av två huvudelement; 
indelning av marknaden i homogena delar samt allokering av resurser till dessa delar. Författarna 
föreslår också en generell modell för hur ett företags försäljningsavdelning utifrån tillgänglig data på 
bästa sätt kan tillämpa marknadssegmentering. Genom att följa en sådan modell blir 
försäljningsavdelningen mindre beroende av enskilda personer som kan identifiera och hantera de 
mest lönsamma kunderna. Dessutom menar Maier & Saunders (1990) att försäljningsarbetet också 
blir effektivare.  
Maier & Saunders (1990) modell inleds med att bygga en god relation mellan personen som 
använder modellen och kunden. Steg två är att bestämma fokus för segmenteringen, vilken produkt 
och vilken marknad som berörs. Därefter identifieras olika segment på marknaden baserat på 
förbestämda kriterier, en segmentindelning som man sedan söker validera. Baserat på de olika 
segmentens attraktivitet och företagets möjlighet att tillgodose dess behov väljs målsegment. För 
målsegmenten utformas sedan strategier som implementeras och följs upp.  
30 
 
3.7.2 Nischstrategier 
Teplensky et al. (1993) definierar en nischstrategi som en fokusering på ett särskilt behov alternativt 
ett geografiskt, demografiskt eller produktspecifikt segment. Denna definition används även av 
Parrish et al. (2006) men de poängterar även att nisch måste särskiljas från marknadssegmentering 
istället för att de felaktigt ses som synonymer. Detta ställningstagande bygger delvis på det arbete 
som genomförts av Shani & Chalasani (1992). I deras studie ifrågasätter de ställningstagandet att 
nischmarknader enbart skulle vara att driva marknadssegmentering ett steg längre. Istället menar de 
att det finns stora skillnader genom att marknadssegmentering i huvudsak är en top-down strategi 
medan nischmarknadsföring är en bottom-up strategi. Detta innebär att man, istället för att bryta 
upp en marknad i mindre hanterliga bitar, bygger en större marknad utifrån ett fåtal kunders behov. 
Sammantaget leder detta till ett antal avgörande skillnader som sammanfattas i Tabell 6. 
Tabell 6. Skillnader mellan marknadssegmentering och nischstrategi (Shani & Chalasani, 1992) 
Segment 
Nisch 
Top-down-strategi 
Bottom-up-strategi 
Syftar till att dela upp i hanterbara delar 
Syftar till att uppfylla att specifikt behov 
Uppdelning baserat på olikheter 
Sammanslagning baserat på likheter 
Alla inom ett segment hanteras som lika 
Fokus på individens behov 
Kotler & Keller (2012) menar att en ideal nischmarknad uppfyller fem karakteristika. Kundens behov 
måste vara specificerade och kunden måste vara beredd att betala ett högre pris för att uppnå dem. 
Dessutom skall den ideala nischen inte vara attraktiv för konkurrenter samtidigt som företaget skall 
kunna göra ekonomisk vinning av specialiseringen. Slutligen skall nischmarknaden vara tillräckligt stor 
med en lönsamhets- och tillväxtpotential. 
I arbetet utfört av Parrish et al. (1993) studerades hur amerikanska textilföretag använder 
nischstrategier för att försvara sig mot utländsk priskonkurrens. Nischstrategier är även populära för 
att slå sig in på en helt ny marknad. Ett exempel är det kinesiska vitvaruföretaget Haier som länge 
varit mycket stora på sina hemmamarknad men som nyligen etablerat sig i USA och Europa (Khanna 
et al., 2005). Genom att satsa på nischprodukter har de kunna ha högre marginaler samtidigt som de 
har gjort sig kända på marknaden. Efter att ha etablerat sitt varumärke har de sedan expanderat till 
andra segment. 
För att lyckas på en nischmarknad menar Parrish et al. (1993) att den viktigaste faktorn till framgång 
är en god kundförståelse. Detta är ett måste för att kunna erbjuda en produkt som bättre uppfyller 
kundens behov än vad konkurrenterna kan göra. Om man kan uppnå detta menar Parrish et al. 
(1993) att det är en effektiv strategi för att motverka prispress. Även om priset kan vara högre för 
nischprodukter menar de dock att det fortfarande måste spegla behovet och upplevas som prisvärt. 
Samtidigt kan det behövas marknadsföring för att omvandla latenta behov till efterfrågan av den 
produkt som erbjuds. Därmed anser Parrish et al. (1993) att varumärket är viktigt för att lyckas med 
en nischstrategi.  
3.7.3 Varumärken 
Kunder utvärderar produkter olika beroende på hur de marknadsförs och relateras till varumärket 
(Kotler & Keller, 2012; Tybout & Calkins, 2005). Genom att varumärket förknippas med vissa 
egenskaper eller med ett visst företag förenklas kundens process vid val mellan olika produkter. 
Kotler & Keller (2012) skriver att en positiv associering kan hjälpa företaget att skapa 
varumärkeslojalitet. Märkeslojaliteten skapar i sin tur förutsättningar för företaget att förutse 
efterfrågan, hindra konkurrenter att ta sig in på marknaden samt ökar kundens vilja att betala ett 
högre pris. 
31 
 
Tybout & Calkins (2005) uppger att det kan vara mycket svårt för företag att bygga ett varumärke 
som uppnår sin fulla potential. Författarna beskriver tre typer av utmaningar företag ofta möter i 
samband med varumärkesbearbetning. Den första utmaningen är att långsiktiga investeringar i 
varumärket kan ge negativa konsekvenser på det kortsiktiga kassaflödet. Utmaning nummer två är 
att skapa samstämmighet för varumärket inom hela företaget. Tybout & Calkins (2005) menar att 
nästan alla personer inom företaget påverkar varumärket och att det därför är viktigt att hela 
organisationen förstår och tror på varumärket. Den sista utmaningen benämns av författarna som 
brus vilket syftar på att olika aktörer vill föra fram sina budskap. Den röriga miljön som uppstår gör 
det svårt för företag att få uppmärksamhet och skapa meningsfulla associeringar till varumärket. För 
att övervinna denna utmaning bör varumärket vara fokuserat och unikt.   
Även Kotler & Keller (2012) diskuterar risker och utmaningar för varumärken. En av utmaningarna är 
när företag vidgar sitt varumärke genom att erbjuda nya produkter eller tjänster. Den nya produkten 
har möjlighet att stärka varumärket och lanseringen av den underlättas tack vare att kunderna 
känner sig bekanta och bekväma med varumärket. Samtidigt finns risken att varumärket skadas om 
lanseringen av den nya produkten misslyckas. Denna typ av skada är inte är så vanligt förekommande 
enligt Kotler & Keller (2012) men risken ökar ju fler likheter som finns med de nuvarande 
produkterna under samma varumärke. 
3.8 Affärsmodeller inom transportnäringen 
Eftersom den empiriska studien för detta examensarbete har utförs inom transportnäringen 
presenteras aktuell forskning om affärsmodeller inom denna bransch. De olika områdena som 
diskuteras baseras på de områden som vi hittills redogjort för tidigare i detta kapitel. 
Lastbilsindustrin har länge varit ett område för innovation och utveckling (McKinnon, 2009). En 
anledning till detta är att den upplevt stor press inom samtliga av hållbarhetens tre delar; ekonomi, 
miljö och socialt ansvar. Vad det gäller ekonomiska drivkrafter för innovation finns dessa för både 
utgifts- och intäktssidan. Samtidigt som utveckling sker för att förbättra produktiviteten vid en 
transport görs även innovationer för att förbättra kvaliteten på den erbjudna servicen till kunden. 
Minskade utsläppsnivåer och ökad trafiksäkerhet är nyckelfaktorer vid innovation inom miljö 
respektive socialt ansvar (McKinnon, 2009). 
Dressler & Gleisberg (2009) menar att det framförallt är västerländska lastbilstillverkare som 
upplever en allt större press i form av ökande bränslepriser, striktare kontroll av utsläpp och en 
allmänt mättad marknad. Flera av dessa tillverkare har satsat mycket på tillväxtmarknader vilket har 
ökat pressen på de lokala tillverkarna i de länderna. Generellt går lastbilsindustrin till att bli alltmer 
globaliserad. Lagar och kundkrav skiljer sig mycket mellan olika marknader, något lastbilstillverkaren 
och dess affärsmodell behöver anpassa sig till (Dressler & Gleisberg, 2009).  
På den västerländska marknaden blir kunderna i allt större omfattning känsliga för mer än lastbilens 
inköpspris. Samtliga kostnader under fordonets livstid måste minimeras.  En följd av detta är att 
lastbilstillverkare går mot att fokusera mer på att utveckla transportlösningar istället för enbart 
försäljning av lastbilar (Dressler & Gleisberg, 2009). Tongur & Engwall (2014) styrker detta 
resonemang och menar att fordonstillverkare spelar en stor roll på eftermarknaden av lastbilar, 
framförallt tack vare tillgången på reservdelar och kunniga tekniker. I allt större utsträckning erbjuder 
de även andra typer av tjänster till sina kunder, till dessa hör exempelvis körträning och system för 
kontroll av bränsleförbrukning. Utveckling och försäljning av sådana tjänster innebär större 
interaktion mellan tillverkare och kund än vid den mer traditionella försäljningen av lastbilar (Tongur 
& Engwall, 2014). 
32 
 
Tongur & Engwall (2014) har undersökt svenska fordonstillverkares affärsmodeller och menar att de 
bygger avancerad teknisk kompetens kring att utveckla och tillverka lastbilar kring en dieselbaserad 
drivlina. Utifrån denna kompetens har fordonstillverkarens värdeerbjudande och strategier för 
värdefångst utvecklats till ett av Tongur & Engwall (2014) definierat nuvarande ramverk för 
affärsmodeller som sammanfattas i Tabell 7. 
Tabell 7. Nuvarande affärsmodeller för svenska fordonstillverkare (Tongur & Engwall, 2014, s. 9, vår översättning) 
Värdeerbjudande 
Värdeskapande 
Värdefångst 
Premiummärke, tillförlitlighet, 
motorkraft, bränsleeffektivitet, 
körbarhet, prestige 
Utveckling och tillverkning av 
lastbilar byggda runt en 
dieselbaserad drivlina 
Lastbilsförsäljning med 
eftermarknadstjänster och 
merförsäljning 
För att möta de olika kundbehov som finns beskriver Dressler & Gleisberg (2009) en segmentering av 
lastbilsmarknaden. Segmenten benämns som lågkostnad, budget och premium och de skiljer sig 
väsentligt åt i utsläpp, säkerhet, funktioner och pris. Verboven (1999) gör en liknande form av 
marknadssegmentering i sin undersökning av bilindustrin. Han delar upp företagets produkter i 
basprodukter och premiumprodukter, där den senare produktgruppen har högre kvalitet. Författaren 
finner att i fall där det finns en märkesrivalitet och där kunden har begränsad tillgång till information 
om priser för de olika produkterna så ger premiumprodukter vanligtvis en högre procentuell vinst än 
basprodukter. Prisinformationen är i dessa fall mer tillgänglig för basprodukter och dessa kan därmed 
i större utsträckning jämföras mellan olika producenter (Verboven, 1999).  
Lastbilsindustrin är ett av de områden inom transportnäringen som genomgått samt förväntas 
genomgå teknikskiften. Ett av de viktigare teknikskiftena inom transportnäringen är det breda 
införandet av containrar under andra halvan av 1900-talet. Teece (2010) beskriver hur Malcolm 
McLean, ägare av ett stort amerikanskt åkeri, var övertygad om att lastning och lossning kunde 
effektiviseras eftersom skeppen fick tillbringa mer tid i hamn än till sjöss. Lösningen var en lastbärare 
som kunde flyttas mellan olika transportmedel vilket radikalt sänkte transportkostnaden.  
Det teknikskifte som Tongur & Engwall (2014) studerar är ett framtida införande av elektriska vägar, 
Electric Road Systems (ERS). Ett sådant system skulle innebära en radikal förändring av 
transportsystemet och introducera nya relationer, teknologier och aktörer. Tillverkare av tunga 
fordon skulle i hög grad påverkas och deras nuvarande kärnprocesser innehållande expertis om 
förbränningsmotorer skulle riskera att bli obsolet. Därmed skulle fordonstillverkaren behöva ändra 
sin affärslogik. Tongur & Engwall (2014) diskuterar flera alternativ för hur fordonstillverkare skulle 
kunna bete sig vid ett införande av ERS. En väg att gå är att utöka sin tekniska kompetens och bli 
kunnig även inom elmotorer. Eftersom elmotorer har en annan kostnadssituation är det dock oklart 
hur värdefångsten skulle se ut. Samtidigt finns alternativet att gå mot en mer tjänstebaserad 
affärsmodell och erbjuda flexibla transportlösningar. Dock finns en osäkerhet i hur 
konkurrenskraftiga fordonstillverkare är i sådana situationer.  
Osäkerheterna för hur företag bör bete sig styrker Tongur & Engwalls (2014) åsikt om att en 
kombination av teknik- och tjänsteinnovation krävs för att åstadkomma en god affärsmodell i 
samband med ett teknikskifte. På så sätt ändras och anpassas såväl företagets sätt att skapa värde 
som dess värdeerbjudande och värdefångst till den framtida teknikkontexten.  
Osäkerheten vid en övergång till elektriska vägar är en av flera barriärer till förändring hos 
fordonstillverkare. Utterback (1994) exemplifierar ytterligare en sådan barriär till förändring från 
transportnäringen genom att ta upp efterfrågan på små bränslesnåla bilar under 1970-talet. 
Majoriteten av de amerikanska företagen lanserade då något mindre versioner av befintliga 
33 
 
bränsletörstiga bilmodeller. Först efter flera år av sjunkande marknadsandelar togs beslut om att 
bygga nya bränsleeffektivare bilar från grunden. Tankesättet känns igen i de mer aktuella 
lanseringarna av elbilar. Flertalet etablerade företag har gjort om gamla bilmodeller till elektrifierade 
versioner vilka har lidit av kort räckvidd. Företaget Tesla Motors har däremot fokuserat fullt ut på 
elbilar. Endast 10 år efter att Tesla Motors grundandes stod deras toppmodell för över 8 % av USA:s 
lyxbilsmarknad (Electrification Coalition, 2013). Därmed hade företaget hunnit få ett försprång mot 
etablerade konkurrenter som först senare började leverera elbilar ombyggda från grunden.  
Lagar och regleringar kan fungera som barriärer till förändring men de kan också skapa 
förutsättningar och möjligheter. I likhet med van Rijns (2013) analys av myndigheternas roll inom 
energisektorn så är myndigheter och politiker nyckelspelare även inom transportnäringen. 
Trafikverket (2011) ser sig själva som en förutsättningsskapande aktör och ansvarar för den 
infrastruktur som både tåg och lastbil använder.  
Sammanfattningsvis definieras affärsmodeller i denna studie med de tre komponenterna 
värdeerbjudande, värdeskapande och värdefångst. Såväl interna som externa faktorer kan medföra 
att företag kan behöva ändra sina strategier och innehållet i värdekomponenterna. Faktorerna kan 
också hindra vissa förändringar. Inom flera industrier, inte minst transportnäringen, blir förståelse för 
kunden allt viktigare. Transportnäringen upplever även påtryckningar från flera aktörer i samhället 
och genomgår därför förändringar för att anpassa sig. 
 
 
 
34 
 
4 Empirisk bakgrund 
Den empiriska studien har genomförts på den svenska godstransportmarknaden. Detta kapitel 
innehåller en kartläggning av denna genom att först presentera fordonstillverkaren Scania som är 
examensarbetets 
uppdragsgivare. 
Därefter 
presenteras 
nuläget 
för 
den 
svenska 
godstransportindustrin med tunga lastbilar. Slutligen ges en beskrivning av HCT i Sverige och 
omvärlden. 
 
 
35 
 
4.1 Scania 
Den empiriska studien har genomförts hos fordonstillverkaren Scania. De har idag 41 000 
medarbetare i 100 länder varav drygt 12 000 jobbar på huvudkontoret i Södertälje (Scania, 2014b). 
Under 2013 omsatte Scania knappt 90 Mdr SEK med en rörelsemarginal på 9,7 % (Scania, 2014b). 
Under respektive underrubrik nedan finner ni bakgrundsinformation om företagets produkter, 
marknader, affärsmodell samt forskning och utveckling. 
4.1.1 Produkter 
Scanias produktportfölj domineras av lastbilar, men de säljer även bussar och motorer. Utöver detta 
står service och tjänster för en femtedel av nettoomsättningen (Scania, 2014b). Se Figur 3 för 
fördelningen av produkter och tjänster. Då vårt arbete behandlar lastbilar fokuserar vi framöver på 
denna produktgrupp. 
 
Figur 3. Nettoomsättning per volymsegment (Scania, 2014) 
Lastbilsförsäljningen delas upp i produktserierna P, G och R som har olika egenskaper; P-serien 
fokuserar på viktoptimering och lättmanövrering, G-serien är en mellanklass och R-serien erbjuder 
fordon som uppfyller mycket höga krav på bränslenivå, driftsäkerhet och förarvänlighet (Scania, 
2014a). Inom produktserierna är det möjligt att utforma oändliga variationer tack vare Scanias 
modulsystem som erbjuder kunderna att anpassa fordonen efter behov. Modulsystemet bygger på 
ett begränsat antal komponenter med standardiserade gränssnitt vilka kan kombineras till olika 
produktvarianter. 
Detta 
resulterar 
i 
skalfördelar 
för 
forsknings-, 
produktions- 
och 
serviceverksamheten. Anpassningsbarheten med hjälp av modulsystemet möjliggör optimala 
lösningar för Scanias kunder inom områdena fjärrtransport, distribution, anläggningstransporter och 
samhällsfordon (Scania, 2014b). 
4.1.2 Marknad uppdelad i olika segment 
Tack vare modulsystemet kan Scania anpassa sina produkter för olika kundbehov som kan skilja sig 
inom och mellan marknader. I ett försök att klassificera mognadsgraden av en marknad har Scania 
delat in potentiella kunder i tre olika segment baserat på vad kunderna efterfrågar. I takt med att 
kundernas totala kostnadsmedvetenhet ökar ställer de även högre krav på fordonstillverkaren vilket 
gör att de rör sig längre till höger i diagrammet som syns i Figur 4. 
36 
 
 
Figur 4.  Marknadens mognadsgrad (Manfredsson, 2014) 
Kunder med lägst total kostnadsmedvetenhet fokuserar på lastbilens inköpspris, estetik och 
kapacitet. Jakten på lågt inköpspris gör dock att de övriga kraven på fordonstillverkaren är 
förhållandevis låga, därmed placeras dessa kunder i kategori C. Kategori B är en mellannivå med 
medelhöga krav och kostnadsmedvetenhet. Vid köp av lastbilar fokuserar dessa på låg operationell 
kostnad men även serviceutbud, komfort och kvalitetskänsla. För dessa är märket på det inköpta 
fordonet viktigt. 
Scania har sin största marknad i Europa följt av Amerika (Scania, 2014b). Kännetecknande för dessa 
marknader är ett stort antal så kallade premiumkunder tillhörande kategori A. Dessa har en hög total 
kostnadsmedvetenhet vilket gör att de ställer höga krav på drifttid och livscykelkostnad. I denna 
kategori växer även betydelsen av säkerhet samtidigt som miljö blir en faktor att beakta. Detta 
innebär att kunder ser på fordonstillverkaren som en lösningsleverantör istället för någon som 
enbart tillhandahåller produkter. Därmed är fokus på inköpspris mycket lägre varvid Scania kan 
konkurrera med andra faktorer och därmed kan ha högre marginaler än många konkurrenter.  
Marknaden för tunga lastbilar i Sverige domineras av Scania och Volvo med drygt 40 % 
marknadsandel vardera under år 2013 (BIL Sweden, 2014). Att två premiummärken dominerar 
marknaden indikerar att den svenska marknaden domineras av kunder i A-segmentet, även om 
Scania 
också 
säljer 
till 
andra 
segment. 
Istället 
för 
ABC-klassning 
baserar 
Scanias 
försäljningsorganisation i Sverige normalt sin marknadsuppdelning på den transport kunden utför, till 
exempel skogstransporter eller fjärrtransporter.  
4.1.3 Affärsmodell ger lönsamhet för Scania och dess kunder 
Förståelse för marknaden och olika kundbehov är en viktig del i Scanias affärsmodell. Scanias 
affärsmodell bygger på att förbättra kundernas lönsamhet genom kärnvärdet Kunden först.  Detta i 
kombination med hög kvalitet på produkter och tjänster ser Scania som en nyckel till att företaget 
har ett starkt varumärke och en hög kundlojalitet. Scania symboliserar sin affärsmodell med en 
balanserande våg (Figur 5) och menar att balans endast kan nås om både kunden och Scania är 
lönsamma.  
37 
 
 
Figur 5. Scanias affärsmodell gestaltad som en våg (Scania, 2014b) 
Scanias årsredovisning (2014b) anger att intäkter till största del består av försäljning av fordon och 
motorer, tjänster för reparation och underhåll samt finansierings och försäkringsavtal. Dessa ska 
täcka de dominerande kostnaderna bestående av produktion, forskning & utveckling, finansiering 
samt försäljning och administration. För att detta skall vara möjligt krävs att man maximerar kundens 
möjligheter att tjäna pengar genom att erbjuda flexibla lösningar med hög tillgänglighet och 
maxkapacitet. Samtidigt måste fordonstillverkaren hjälpa kunden att sänka sina kostnader som 
domineras av utgifter för personal och bränsle. 
För att kunna uppnå en balans där man hjälper kunden att vara lönsam menar Scania (2014b) att det 
är viktigt att inte bara förstå kunden utan även kundens kund. Förståelse för hela det logistiska flödet 
innebär att parterna kan dela kunskap med varandra. Detta symboliseras genom en triangel (Figur 6) 
där Scania utvecklar transportlösningar för transportföretagen baserat på förståelse för hela kedjan.  
 
Figur 6. Scanias syn på helhetslösning inkluderar även transportköparens perspektiv (Scania, 2014b) 
38 
 
Transportföretagen erbjuder logistiktjänster för att skapa maximal kundnytta, och de gör det med 
hjälp av de transportlösningar som fordonstillverkarna erbjuder. Genom att förstå transportköparnas 
behov kan fordonstillverkare dela med sig av kunskap till transportföretagen så att de kan välja rätt 
fordon.  
4.1.4 Forskning och utveckling 
För att möjliggöra förbättring av sin egen och kundens lönsamhet på en konkurrensutsatt marknad 
satsar Scania (2014b) på ständig utveckling av nya lösningar som kan ge högre kvalitet och 
effektivitet. Långsiktigt bygger detta förbättringsarbete på Scanias breda satsning på Forskning och 
Utveckling där företaget år 2013 investerade 5 miljarder SEK. FoU-verksamheten är koncentrerad till 
Sverige och innefattar ca 3 400 medarbetare.  
Genom framtagandet av Technology Road Map (TRM) har Scania kartlagt vilken kunskap företaget 
kommer behöva för att skapa konkurrenskraftiga transporter även år 2030 (Scania, 2013a). Den 
tekniska färdplanen redogör för företagets mest strategiska forskningsområden (KTH, 2014) och visar 
vägen för vilken kunskap och teknik det bör utveckla (Scania, 2013b). Snarare än att styra 
utvecklingen av specifika lösningar fokuserar man på att säkerställa den kompetens som kommer 
behövas i framtiden. Arbetet med TRM bygger på samarbete med akademien (Scania, 2013a).  
Scania TRM utgår från tre potentiella scenarier för transportsystemet år 2030. I det första scenariot 
finns ett stort fokus på hållbarhet och mobilitet. I det andra prioriteras kortsiktig ekonomisk tillväxt 
och man strävar efter effektiva och billiga transportalternativ. I det tredje scenariot är tillväxten i 
stället låg och brist på resurser leder till stora sociala gap och hård konkurrens (Scania, 2011). 
Samtliga scenarion kan inträffa, men på olika platser. Som omvärldsbilden ser ut idag behöver Scania 
därför vara förberedda för alla tre (Scania, 2013b).  
För att vara förberedd på de olika scenarierna består Scania TRM av nio teman som var för sig är 
nedbrutna i kunskapsområden. Ett tema är transporteffektivitet där Scanias arbete med HCT ingår. 
Gemensamt för samtliga teman är att de är avgörande oavsett i vilken riktning världen och 
transportmarknaden utvecklas (Scania, 2013a). 
4.2 Nuvarande lagstiftning för tunga lastbilar 
Lastbilstrafiken i Sverige styrs av två lagstiftningar, direkt styrs den av de svenska lagarna men 
indirekt även av de europeiska direktiv som finns för att inte snedvrida konkurrensen mellan EU-
länderna (Europeiska Unionens Råd, 1996). Fordonstillverkarnas europeiska branschorganisation 
ACEA (2014) menar att fordonsindustrin är en av de mest reglerade i Europa och att man är djupt 
involverad i diskussioner på EU-nivå för att sänka barriärerna. I Sverige menar branschorganisationen 
Skogsindustrierna (2013) att politiska beslut påverkar företagens villkor varvid man för en 
kontinuerlig dialog med beslutsfattare. 
En stor anledning till ökade regleringar för transportnäringen är Europeiska kommissionens (2011) 
beslut att utsläppen av växthusgaser från transportsektorn till år 2050 ska sänkas med 60 % jämfört 
med år 1990. Detta skall enligt kommissionen bland annat ske genom överflyttning av transporter 
från väg till andra transportmedel. I Sverige har politikerna tagit beslut om att stimulera 
energieffektiva transporter genom flera olika projekt, bland annat bedrivs projekt för att främja 
sammodalitet (Trafikverket et al., 2012; Europeiska gemenskapernas kommission, 2007). 
4.2.1 Gällande EU-direktiv 
Alla medlemsstater inom EU skall tillåta fordonsekipage med en maximal längd 18,75 meter, maximal 
bredd 2,55 meter och maximal höjd 4 meter. Maximal vikt för fordonståg är 40 ton fördelat på minst 
39 
 
5 axlar, undantaget frakt av 40-fots container som tillåter totalvikt på 44 ton (Europeiska Unionens 
Råd, 1996). 
Nationella undantag av höjd och vikt får ske för transport inom den nationella gränsen. För avvikande 
lagstiftning för längd- och breddförhållanden krävs dock uppfyllande av minst ett av de två följande 
villkoren för att inte snedvrida konkurrensvillkoren: (Europeiska Unionens Råd, 1996) 
 
Undantaget avser endast specialfordon i operation som normalt inte utförs av fordon från 
andra medlemsstater, t.ex. skogsbruk. 
 
Lagstiftningen tillåter andra medlemsländers fordon som genom standardiserade 
modulkombinationer uppnår en längd på minst den i landet gällande maximilängden.  
4.2.2 Gällande svensk lagstiftning 
I Sverige tillåts sedan 1968 fordonsekipage med maximal längd på 24 meter, innan dess var ingen 
maximal längd fastslagen. Maxvikten har ökats successivt från 37 ton år 1968 till 51,4 ton år 1974, 56 
ton år 1990 och 60 ton år 1993 (Vierth et al., 2008). I samband med Sveriges inträde i EU 1995 
ändrades bestämmelserna år 1996 för att följa EU-direktiven beskrivna i stycke 4.2.1. Detta innebär 
att fordonståg med en längd upp till 25,25 meter idag tillåts om de är byggda enligt det europeiska 
modulsystemet, EMS. 
Svenska vägar delas in i tre bärighetsklasser och för vardera av dessa klasser specificerar 
trafikförordningen maximala axeltryck som inte får överskridas (Näringsdepartementet, 2013). För 
vissa fordon och vägpartier medför därmed axeltrycket att fordonstågets maximalt tillåtna bruttovikt 
underskrider 60 ton.  
4.2.3 Europeiska modulsystemet, EMS 
Vid Finlands och Sveriges inträdande i den Europeiska Unionen gjordes analyser av vad en 
nedreglering från gällande 24 meter och 60 ton till gällande europeiska regler skulle innebära. 
Åkerman & Jonsson (2007) menar att ökade utsläpp av koldioxid och kvävgaser samt förväntade 
ekonomiska förluster på 6,5 miljarder gjorde att man tog fram den kompromiss som finns i gällande 
EU-direktiv. Sverige och Finland tilläts att fortsätta med sina längre fordon samtidigt som man tog 
fram ett modulsystem för att möjliggöra användandet av samma lastbilsdelar i hela EU, men i olika 
kombinationer.  
Enheterna i modulsystemet består av motorfordonen dragbil eller lastbil, förlängarna dolly eller link 
samt en kort och en lång lastbärare. Genom att kombinera dessa moduldelar erhålls fordonståg som i 
Sverige är 25,25 meter. Se Figur 7 för en schematisk bild över de olika modulerna. 
40 
 
 
Figur 7. Moduler och modulkombinationer i EMS (Åkerman & Jonsson, 2007), översatt 
4.2.4 Möjlighet till dispens och föreskrifter 
För att på svensk allmän väg få framföra fordon som är större än vad nu gällande regler tillåter krävs 
dispens från olika myndigheter. Om en aktör önskar köra fordon som är tyngre men inte längre än 
nuvarande gränser söks dispens hos Trafikverket (Jormsjö, 2013). Trafikverket kan då ställa specifika 
krav för att säkerställa trafiksäkerhet, bärighet på broar och vägar samt framkomlighet (Trafikverket, 
2012). Vad gäller fordon som är längre än tillåten maxlängd (eventuellt i kombination med högre 
vikt) krävs att Transportstyrelsen skapar en föreskrift i enlighet med Trafikförordningens fjärde 
kapitel (Jormsjö, 2013).  
4.3 Nuvarande godstransporter med tunga lastbilar i Sverige 
Av Sveriges totala godstransporter under 2010 utgjordes 86 % av lastbilstransporter vilket motsvarar 
en total transportsträcka på drygt 2 miljarder kilometer (Trafikanalys, 2012). Dessutom uppger 
Trafikverket (2012) att godstransportarbetet i Sverige kommer öka. Majoriteten av godset som körs 
med lastbil lastas och lossas inom samma län och flest transporter avgår från storstadslänen.   
Ett åkeri definieras enligt Nationalencyklopedin (2014b) som ett företag som driver yrkesmässig 
lastbilstrafik.  Åkeriet kan enligt Sveriges Åkeriföretag (2013) vara anslutna till en speditör eller själva 
marknadsföra, administrera och sälja sina transporter direkt till varuägaren. Vidare menar Sveriges 
Åkeriföretag (2013) att åkerinäringen 2011 bestod av knappt 40 000 lastbilar, 85 000 sysselsatta och 
en omsättning på över 100 miljarder kronor. Åkerinäringen har historiskt varit dominerad av 
enmansföretag, men under senare år har mängden större åkerier ökat. 2011 utgjordes knappt 
hälften av de 10 000 åkerierna av företag med en lastbil.  
Transporterna med lastbil domineras enligt Sveriges Åkeriföretag (2013) av malm, jord, sten och 
sand, se Figur 8. I stort sett samtliga av dessa transporter sker på avstånd under 10 mil. Styckegods 
definieras av Nationalencyklopedin (2014a) som gods av varierande storlek och slag. Transporterna 
för denna varugrupp är jämt fördelade mellan sträckorna 0-10 mil, 10-30 mil samt över 30 mil 
(Sveriges Åkeriföretag, 2013).  
41 
 
 
Figur 8. Godsmängd för de fem vanligaste varugrupperna, 1 000-tal ton (Sveriges Åkeriföretag, 2013) 
Kostnadsfördelningen för åkeriföretagen varierar beroende på typ av transport men enligt Sveriges 
Åkeriföretag (2013) är personalkostnaden dominerande i samtliga fall. För anläggningstransporter 
och långväga distribution står bränslekostnaden för en mycket stor del medan lokaldistribution även 
har höga administrativa kostnader (Sveriges Åkeriföretag, 2013).  
4.3.1 Lastbilstransporter i kombination med järnväg 
Bortsett från finanskrisens inverkan på 2009 års godsmängd har mängden gods på den svenska 
järnvägen enligt Trafikanalys (2012) ökat sedan 90-talets början. Utvecklingen av godstrafik på 
järnväg består enligt Trafikanalys (2012) till stort del av kombitransporter med standardiserade 
lastbärare.  Dessa transporter har mer än fördubblats mellan 2001 och 2010 och påverkades inte av 
finanskrisen 2009. 
De flesta svenska järnvägarna ägs och förvaltas av Trafikverket som erbjuder en tjänst kallad tågläge 
vilket innebär rättigheten att köra ett tåg mellan två platser vid en specifik tidpunkt (Trafikverket, 
2013; Transportforsk, 2013). Statligt ägda Green Cargo är den största operatören men ett flertal 
svenska och utländska företag erbjuder tågdragning för olika sträckor (Transportforsk, 2013). 
Den del av transporten som körs på järnväg utgör idag ca 30 % av kostnaderna för en kombitransport 
(Nelldal, 2013). Då järnvägen sällan går hela vägen fram till slutdestination krävs nämligen så kallade 
matartransporter med lastbil. Dessa transporter står enligt Nelldal (2013) för lika stor del av 
kombitransportkostnaderna som järnvägsdelen trots att transportavståndet är kortare. Han anser att 
den 
höga 
kostnaden 
för 
matartransporter 
medför 
att 
flera 
aktörer 
väljer 
bort 
kombitransportlösningar. 
Eftersom kombitransporter innebär fler aktörer än vid transporter med enbart lastbil finns ofta en 
speditör som har övergripande operationella ansvaret genom avtal med en rad underleverantörer 
(Transportforsk, 2013). Speditören står även för kontakten med transportköparen, administration 
och operativ planering. Komplexiteten med flera aktörer kräver även användande av standardiserade 
lastbärare och omlastningsterminaler för att växla transportmetod. 
4.3.1.1 
Standardiserade lastbärare 
Melin & Ståhle (2010) kategoriserar de i Sverige vanligaste lastbärarna i tre kategorier; växelflak, 
semitrailers samt containrar (se Tabell 8). Containrar har revolutionerat de intermodala 
transporterna främst genom att effektivisera sjötransporter men även transporter med lastbil och 
järnväg. De vanligaste standardstorlekarna för containrar är 20 respektive 40 fot. Längderna gör att 
en svensk lastbil maximalt kan lasta 3 stycken 20-fots containrar men bara en 40-fots container. 
Alternativt kan man lasta en 20 fot och en 40 fot. Växelflak och semitrailers är anpassade för 
lastbilstrafik och majoriteten av dessa går inte att lyfta över till tåg varvid det krävs specialbyggda 
vagnar där trailers kan rullas på tåget (Nelldal, 2013). 
 
42 
 
Tabell 8. Vanliga lastbärare och dess dimensioner (Mellin & Ståhle, 2010) 
Lastbärare 
Längd (m) 
Höjd (m) 
Bredd (m) 
Volym (ca m³) 
Container - 20 fot 
6,10 
2,59 
2,44 
33 
Container - 40 fot 
12,19 
2,59 
2,44 
64 
Växelflak C782 
7,82 
2,67 
2,55 
50 
Semitrailer EU 
13,6 
2,67 
2,55 
90 
4.3.1.2 
Omlastningsterminaler 
En kartläggning utförd av Transportforsk (2013) visar att en stor del av de terminaler som finns för 
omlastning av gods mellan väg och järnväg ägs av statliga Jernhusen. I många av de nyetablerade 
terminalerna har dock de lokala kommunerna spelat en större roll och gått in som terminalägare. 
Transportforsk (2013) lyfter dock fram att det bakom investeringarna till nya kombiterminaler ofta 
finns löften från stora varuägare. Dessa garanterar att under en längre tid använda terminalen för 
sina transporter. 
Terminalkostnaden utgör enligt Nelldal (2013) ca 40 % av kombitransportkostnaderna. Detta menar 
han beror på att man idag ej kan lasta om lastbärarna under befintlig kontaktledning. Därmed krävs 
omkoppling till ett diesellok som drar ut vagnarna till ett icke elektrifierat sidospår eller att elloket 
kopplas om och skjuter ut vagnarna till en icke elektrifierad spårsektion. Därefter kan lastbärare 
lyftas av med hjälp av en reachstacker eller en spårbunden containerkran (Transportforsk, 2013).   
4.4 Färdplan för tyngre och längre lastbilar i Sverige 
Genom att införa fordon som är tyngre och/eller längre än dagens svenska fordon möjliggörs högre 
lastkapacitet och det behövs därmed färre fordon per givet transportarbete. Transportarbete 
definieras av Trafikanalys (2014) som mängd transporterat gods (ton) gånger transporterad sträcka 
(km). Beroende på om transporten är vikt- eller volymbegränsad efterfrågas tyngre respektive längre 
fordon. Enligt den nationella färdplan som gjorts för HCT på väg finns flera vinnare vid en tillåtelse av 
tyngre eller längre fordon (Kyster-Hansen & Sjögren, 2013). Dessa vinnare skulle få ta del av en ökad 
effektivitet och en lägre energianvändning, utan att behöva göra omfattande förändringar på fordon, 
infrastruktur och regelverk.  
4.4.1 Erfarenheter av 25,25 meter och 60 ton 
Åkerman & Jonssons (2007) utredning av de ekonomiska fördelarna med Sveriges nuvarande fordon 
visar på en rad faktorer på både makro- och mikronivå jämfört med gällande europeisk standard på 
18,75 meter och 40 ton. Dessa konsekvenser sammanfattas i Tabell 9. En stark fördel menar Åkerman 
och Jonsson (2007) är lägre bränsleförbrukning per transportarbete vilket sänker utsläppen och ger 
positiva miljöeffekter. Samtidigt menar de att säkerheten och transporteffektiviteten är högre och 
trängseln mindre med färre fordon per godsmängd. Däremot är bränsleförbrukningen per fordon 
högre, konsekvenserna vid olyckor större och infrastrukturen behöver vara anpassad. Det största 
frågetecknet är dock hur längre lastbilar enligt EMS påverkar marknadsandelen för vägtrafik jämfört 
med andra trafikslag.  
Tabell 9. Effekter av längre fordon enligt EMS (Åkerman & Jonsson, 2007) 
Område 
Starkast fördel 
Starkast nackdel 
Resultat 
Miljö 
Lägre bränsleförbrukning per 
transporterad godsmängd 
Kan öka vägtransporternas 
marknadsandel 
+ 
Ekonomi, mikronivå 
Minskade transportkostnader 
Ökad bränsleförbrukning och 
underhåll per fordon 
+ 
Ekonomi, makronivå 
Effektivare transporter, lägre 
totalkostnad 
Kan behöva förbättra 
infrastrukturen 
+ 
Trängsel 
Färre fordon transporterar 
Kan öka vägtransporternas 
+/- 
43 
 
samma mängd gods 
marknadsandel 
Trafiksäkerhet 
Färre fordon transporterar 
samma mängd gods 
Fordonsegenskaper kan öka 
olycksrisken 
+/- 
Konsekvenser för 
andra trafikslag 
Främjar intermodal transport 
Kan öka vägtransporternas 
marknadsandel 
+/- 
Åkerman och Jonsson (2007) får medhåll av Vierth et al. (2008) som på uppdrag av 
Näringsdepartementet analyserat de samhällsekonomiska effekterna av Sveriges val att utnyttja 
modulsystemet för fordon upp till 25,25 meter. De menar att en stor andel av Sveriges 
godstransporter sker med dessa längre fordon och att en övergång till kortare ekipage skulle ge stora 
samhällsekonomiska förluster. Främst skulle dessa kostnader utgöras av ökade transportkostnader 
men de skulle också medföra risk för ökade trafiksäkerhetskostnader samt kostnader för ökade 
avgas- och bulleremissioner. Utredningen konstaterar även att det på kort sikt är svårt att 
åstadkomma en överflyttning från väg till järnväg. Detta beror delvis på att järnvägens kapacitet 
redan idag är högt utnyttjad.  
4.4.2 HCT - Längre och tyngre fordonskombinationer än 25,25 m/60 ton 
För att tydliggöra de olika varianter av tunga lastbilar och fordonskombinationer som används i olika 
delar av världen har Nagl (2007) gjort en uppdelning för FN-organet UNESCAP. Uppdelningen bygger 
på en kategorisering i standardiserade tunga lastbilar, längre fordonskombinationer samt 
specialtransporter och ses schematiskt i Figur 9. 
 
Figur 9. Schematisk indelning av tunga lastbilar (Nagl, 2007) 
Sveriges befintliga regelverk innebär att man redan idag tillhör de länder som tillåter längre 
fordonskombinationer. De fordon som är tillåtna över hela EU klassas som standardfordon. I 
färdplanen för HCT arbetar man dock för ”införande av fordon med högre kapacitet än vad som idag 
används” (Kyster-Hansen & Sjögren, 2013, s. 12). Därmed avser man att tillåta fordonskombinationer 
som är längre än de som i figuren har markerats med orange färg.  
Tunga lastbilar 
Standardiserade tunga 
lastbilar 
Standardfordon 
Längd: 16-18,75m  
(2 TEU) 
Vikt:  36-44 t 
Utökade standarfordon 
Längd: 19-20 m 
Vikt:  36-45,5 t 
Längre 
fordonskombinationer 
Korta ekipage 
Längd: 25-26 m (3 TEU) 
Vikt:  50-68 t 
HCT 
Längd: 30 m (4 TEU) 
Vikt:  60,5-85,7 t 
Långa HCT 
Längd: 38-53,5 m  
(6 TEU) 
Vikt:  62-125,5 t 
Specialtransporter 
Varje enskild transport 
kräver specialtillstånd 
från myndigheter 
44 
 
De fordon som främst diskuterats i färdplanen ligger närmast den kategori som i figuren har 
markerats med grön färg. Oenighet råder dock kring om enbart vikten skall ökas eller om man bör 
tillåta både högre vikt och längd än vad som är tillåtet idag. I färdplanen uppgår de största föreslagna 
fordonen till 90 ton och 32 meter för att transportera 4 TEU (20-fotsekvivalenter). Viktmässigt skulle 
dessa tillhöra kategorin långa HCT-fordon, men fordonslängder för transporter av 6 TEU anses inte 
vara aktuella i nuläget. 
4.4.3 Lärdomar från HCT utomlands 
Längre och/eller tyngre lastbilar jämfört med de svenska gränserna har under en tid testats och 
implementerats utanför Sveriges gränser. Länderna som i olika utsträckning tillåter HCT har 
gemensamt med Sverige att långa transportsträckor ställer krav på ökad transporteffektivitet. 
Därmed kan vissa lärdomar dras trots nationella skillnader i till exempel infrastruktur (Sjögren & 
Kyster-Hansen, 2013). 
Australien utpekas ofta som föregångsland tack vare en väl utvecklad process för att tillåta längre och 
tyngre fordonskombinationer (Sjögren & Kyster-Hansen, 2013). Systemet för detta infördes 2007 och 
benämns PBS, Performance Based Standards. Utifrån fyra infrastrukturkriterier och 16 
fordonsrelaterad säkerhetskriterier kan man tack vare PBS tillåta större fordon, oavsett längd och 
vikt. Denna PBS-certifiering utförs av en oberoende ackrediteringsorganisation. I vissa delar av landet 
med mycket gles befolkning finns fordon på upp till 60 meter och 132 ton bestående av dragbil samt 
3 semitrailers (Kyster-Hansen & Sjögren, 2013).  
För att få tillgång till vissa vägsträckor med PBS-ekipage krävs installation av en transponder som 
känner av om fordonet har kört på otillåtna vägar, otillåtna tider eller otillåtna hastigheter (National 
Heavy Vehicle Regulator, 2014b; Sjögren & Kyster-Hansen, 2013). Systemet kallas IAP, Intelligent 
Access Program, och innebär att man övergått från stickkontroller till 100 procents kontroll.  
I Kanadensiska Ontario har man sedan 2009 utfört 21 000 transporter med dubbla semitrailers men 
med bibehållen viktgräns. Ontario Ministry of Transportation (2011) menar att en sådan förändring i 
full skala skulle innebära att 70 miljoner liter bränsle sparas varje år. Samtidigt har de i testet inte 
hittat några bevis på modalskifte från järnväg till väg. För att säkerställa trafiksäkerheten har 
transportministeriet ställt minimikrav på motorstyrka, bromsar och stabilitetssystem. samtidigt har 
hastigheten begränsats till 90 km/h och förarna har krävts vara erfarna och tränade för längre 
ekipage. 
I Brasilien tillåter man på vissa vägar fordonståg med vikt upp till 74 ton och längd upp till 30 meter 
(Sjögren & Kyster-Hansen, 2013). Även här krävs att fordonen uppfyller specifika krav som att vara 
försedda med två drivaxlar i så kallad tandemdrift.  
Finland har länge haft samma längd- och viktgränser som i Sverige men höjde i oktober 2013 
bruttovikten till 76 ton med avsikten att öka finländsk konkurrenskraft och minska emissionerna 
(Liikennevirasto, 2013). Den utvärdering som forskningsorganisationen Transportforsk (2014) utfört 
indikerar en besparing för näringslivet på 160 miljoner euro/år och en reducering av 
koldioxidutsläppen med 250 tusen ton/år. Därmed ansågs infrastrukturkostnader på drygt 800 
miljoner euro över en 20 årsperiod vara försvarbara. Dessutom beräknas en minskning av antal 
ekipage ge mindre trafikbuller och färre olyckor samtidigt som fler axlar per fordon skulle minska 
vägslitaget. 
Transportforsk (2014) anger att samtliga finländska aktörer är positiva till höjd bruttovikt som 
koncept men att åkeriföretagen är kritiska till den snabba implementeringen som pressat ned 
transportpriserna. Omställningen har krävt investeringar i specialfordon samtidigt som 
45 
 
infrastrukturen inte varit redo varvid den faktiska kostnadsnyttan blir lägre än den teoretiska. 
Transportforsk (2014) påpekar dock att en viktig skillnad är att man i Finland, till skillnad från i 
Sverige inte följer modulsystemet för HCT. Dessutom har man i Sverige genomfört demoprojekt för 
att utvärdera konceptet innan fullskalig implementering.  
4.4.4 Lärdomar från svenska demoprojekt 
För att få djupare och mer empirisk kunskap om användning av HCT-fordon och dess konsekvenser 
har det under det senaste årtiondet genomförts demoprojekt i Sverige. Projekten har utförts på olika 
geografiska platser och med transport av olika varugrupper.  
För att bryta trenden med ökade transportpriser som uppgick till en fjärdedel av skogsindustrins 
kostnader initierade Skogforsk år 2006 ETT-projektet (Löfroth & Svenson, 2012). ETT står för En Trave 
Till och innebär att fordon med en extra timmertrave tilläts transporteras vissa sträckor. De 90 ton 
tunga och 30 meter långa ekipagen innebar att tre fordon kunde ersätta två konventionella ekipage. 
Syftet var att ge kostnadseffektivare och miljövänligare transporter utan att negativt påverka 
trafiksäkerhet, vägstandard och förarmiljö.  
Löfroth & Svensson (2012) menar att ETT-fordonet sänkte kostnaden med 23 % och 
koldioxidutsläppen med 20 % jämfört med referensfordonen samtidigt som förarmiljön förbättrats 
och vägslitaget minskat. Projektet utvidgades tidigt med ett antal skogsfordon med lastvikt 74 ton 
och bibehållen längd på 24 meter. Beroende på fordon och funktion sänktes koldioxidutsläppen med 
7-13 % (Skogforsk, 2013). Vissa problem med att lokalisera lämpliga rangeringsplatser med tillräckligt 
utrymme och bärighet konstaterades dock. På det hela taget sågs projekten som en succé och har 
utvecklats till Trafikverkets program för HCT. 
Ytterligare ett demoprojekt är Pajalaprojektet där 90 ton tunga lastbilar sedan år 2012 transporterar 
järnmalmskoncentrat från en gruva norr om Pajala till Malmbanan. Scania som är fordonsleverantör 
för detta projekt har uppgett att kunden värdesätter helhetslösningar. Därför erbjuder Scania 
specialbyggda fordon och tjänster i syfte att optimera och kostnadseffektivisera tunga transporter. 
Bland tjänsterna finns finansiering och förarutbildning (Scania, 2012). 
De enda HCT-fordon som kört styckegods, vilket är denna rapports fokusområde, kör nattetid mellan 
Göteborg och Malmö i projektet DUO2 (Kyster-Hansen & Sjögren, 2013). Fordonen har maximal vikt 
på 80 ton och kan tack vare en utökad maxlängd till 32 meter dra två semitrailers. Cider & Ranäng 
(2013) redogör för hur transportbranschens image har förbättrats då koldioxidutsläppen har sänkts 
med 27 % samtidigt som antalet fordon per transportuppgift sjunkit med en tredjedel. Enligt Cider & 
Ranäng (2013) fick förarna en specialutbildning innan start. 
I utvärderingen av DUO2-projektet menar Cider & Ranäng (2013) bland annat att behov finns att 
förbättra framkomligheten samtidigt som alternativa rutter bör vara tillgängliga. Vis från 
erfarenheterna av projektet har man lämnat in ytterligare en ansökan benämnt DUO2:2 som skall 
fungera som grund för förstudien till en ny trafikförordning 2017 (FFI, 2014). Föreskriften behandlar 
transport med dubbla semitrailers men med tillägg i form av tillåtelse att köra dagtid och på 
alternativa vägar.  Dessutom innebär föreskriften tillåtelse för transport med dubbla kärror för 
containerfrakt. 
I likhet med DUO2 har företaget Jula AB lämnat in en ansökan för transporter med HCT. Olsson 
(2013) beskriver hur containrar som kommer med båt ställs på tågpendel de 12 milen mellan 
Göteborg och Falköping istället för att direkttransporteras med lastbil 15 mil till centrallagret i Skara. 
De sista 3 milen från Falköping körs idag med konventionell lastbil men så fort ansökan blir godkänd 
kommer man kunna dra två 40-fots containrar med samma dragbil. Totalt sett innebär tågpendeln, 
46 
 
kombiterminalen i Falköping och sluttransporten med HCT-fordon att man kan nå lönsamhet på en i 
intermodala sammanhang mycket kort sträcka. Därmed försvinner också 5 000 lastbilstransporter 
per år från E4:an samtidigt som transportens koldioxidutsläpp sänks med 80 % (Olsson, 2013).  
Sammanfattningsvis har de svenska demoprojekten inneburit att man har skaffat sig erfarenheter 
från en rad olika transportsituationer och med flera olika fordonskombinationer. Dessutom har 
intresset för HCT ökat markant och stora möjligheter till en minskning av koldioxidutsläpp har 
noterats. För att ge en överblick av de ovan beskrivna projekten och dess egenskaper redogörs de för 
i Tabell 10. 
 
 
47 
 
Tabell 10. Översikt över fordonskombinationer i demoprojekten (Kyster-Hansen & Sjögren, 2013; Cider & Ranäng, 2013; 
Olsson, 2013; Jormsjö, 2013; Skogforsk, 2013; Bohm, 2014) 
Delprojekt 
Moduler 
Vikt 
Längd 
CO2 reducering 
ETT 
Lastbil + dolly + link + 
semitrailer 
90 ton 
30 meter 
20 % 
ST-kranbil 
Lastbil med kran + dolly + 
semitrailer 
74 ton 
<24 meter 
7-8 % 
ST-dragbil 
Dragbil 
+ 
link 
+ 
semitrailer 
74 ton 
<24 meter 
13 % 
Pajala 
Dragbil 
+ 
dolly 
+ 
semitrailer 
90 ton 
<24 meter 
28 % 
DUO2 
Dragbil + semitrailer + 
dolly + semitrailer 
80 ton 
32 meter 
27 % 
Jula Kombi 
Dragbil + trailer + dolly + 
trailer 
60 ton 
32 meter 
80 
% 
(delvis 
övergång till järnväg) 
 
4.4.5 HCT och förutsättningar för ökad kombitransport 
KTH:s järnvägsgrupp har under arbetsnamnet ”Effektiva gröna godståg” gjort en färdplan för att 
utveckla effektivare transportsystem på järnväg. Även i denna färdplan används begreppet HCT då 
man önskar undersöka möjligheten att öka lastkapaciteten för järnvägstransporter. I färdplanen för 
HCT järnväg beskriver Nelldal (2013) flera aktioner som krävs för att utnyttja kombitrafikens fulla 
potential. En av dessa är introducera system som förenklar och förkortar proceduren för omlastning 
av enhetslaster. Till exempel genom horisontell överföring eller större satsning på specialvagnar av 
typen Megaswing som möjliggör transport av icke lyftbara trailers. Detta skulle dessutom möjliggöra 
mer kompakta terminaler vilket är en viktig del i att få fler mindre terminaler istället för få stora. 
Detta då ett större antal terminaler ger kortare matartransporter. 
Nelldal (2013) menar även att det förutom att minska längden på matartransporterna också är viktigt 
att gör dem effektivare. Som exempel lyfter han fram lastbilar som skulle kunna dra två semitrailers 
eller två 40-fots containrar. Den utökade kapaciteten skulle medföra att en lastbil skulle kan dra 
samma mängd gods som en järnvägsvagn (se Figur 10). Detta skulle innebära att 
matartransporternas andel av kombitransportkostnaden i vissa fall kan halveras. Om dessa bilar 
användes för fjärrtransport skulle däremot kombitrafiken enligt Nelldal (2013) få svårare att 
konkurrera. 
 
Figur 10. Längre och tyngre lastbilar skulle få samma lastkapacitet som järnvägsvagnen VEL-wagon (Nelldal, 2013) 
 
48 
 
5 Empiriska resultat 
I detta kapitel redogörs för de empiriska resultaten vilka baseras på intervjuer med olika aktörer i 
transportkedjan samt ett fokusgruppsmöte med representanter från fordonstillverkaren Scania. 
Sammanlagt har vi intervjuat fem varuägare, sju åkerier och fem förare samt en representant från en 
branschorganisation respektive en kommun. Som diskuterats i metodkapitlet genomfördes 
majoriteten av intervjuerna under den andra intervjurundan där personerna inom respektive 
intressentgrupp har fått samma frågor. De empiriska resultaten presenteras i form av en modell vi 
definierat för transportsystemets dynamik.  
 
 
49 
 
5.1 Transportsystemets dynamik  
Denna rapport utgår från ett systemperspektiv med hänsyn till fyra dominerande aktörer; 
fordonstillverkare, åkerier, varuägare och samhälle. Utifrån vår empiriska undersökning av dessa 
aktörers syn på transporter av gods har vi byggt en modell över hur vi uppfattar transportsystemets 
dynamik. Modellen bygger på tre övergripande huvudsteg; transportkrav, transportval och 
vinstfördelning. För att tidigt ge en överblick över modellen presenteras den i Figur 11. Modellens 
innehåll förklaras sedan mer utförligt i kommande avsnitt.  
 
Figur 11. Transportsystemets dynamik 
De beslut som tas vid transport av gods grundas i en rad transportkrav. Dessa ställs i regel av 
varuägaren som köper transporten men kan även komma från samhället eller åkerierna själva. 
Slutkonsumenterna styr i hög grad de krav som varuägarna ställer. Som exempel menar Liljenstolpe 
& Elofsson (2009) att slutkonsumentens ökade miljötänk kan få varuägaren att kräva miljövänligare 
transporter. Slutkonsumenterna har dock inte beaktats separat i denna rapport. 
Baserat på transportkraven görs ett transportval för att med tillgängliga resurser bäst uppfylla 
kraven. Detta transportval kan göras av varuägaren genom att den väljer en transportör som ska 
utföra en angiven transportmetod. Alternativt väljer varuägaren en transportör som själv får välja 
bästa möjliga transportmetod för att uppfylla kraven.  
Om en transportmetod kan utnyttja tillgängliga resurser på ett effektivare sätt än övriga alternativ 
uppstår slutligen en vinst att fördela mellan samhälle, varuägare, åkeri och fordonstillverkare. 
5.2 Transportkrav  
Valet av transportmetod, där HCT är ett av alternativen, styrs i stor omfattning av olika transportkrav. 
Transportkravet är det första huvudsteget i vår modell för transportsystemets dynamik. Denna del 
tillsammans med dess fyra underkategorier; pris, transportarbete, miljö och kvalitet visas i Figur 12. 
Viktigt att poängtera är att trafiksäkerheten är ett viktigt transportkrav, inte minst från samhället, 
men att denna aspekt ligger utanför vår rapports avgränsningar. 
 
Figur 12. Transportkrav med underkategorier (utdrag ur modell för transportsystemets dynamik) 
50 
 
5.2.1 Priset styr 
I samtliga intervjuer har priset på transporten diskuterats som en viktig faktor vid val av 
transportmetod. Två varuägare har uppgett att priset är den absolut viktigaste faktorn, vilket 
stämmer väl överens med åkerierna syn att transportpriset ständigt pressas nedåt. 
Även om priset ses som den viktigaste faktorn är det intressant att inte enbart åkerierna ser detta 
som ett problem utan att medvetenhet om prisfokuseringens effekter även finns hos varuägarna. En 
av varuägarna poängterar att ”det är lätt att komma in i det här ekorrhjulet, ständigt minskade 
kostnader, och inte vara observant på de här andra delarna, kvalitet och dylikt”. Detta visar på att 
varuägarna är oroade över att kvaliteten inte kommer upprätthållas om priset sänks ytterligare. 
Detta speglas i åkeriernas åsikt att prispressen ibland går för långt och slår negativt på förarnas 
villkor. Tre av de intervjuade åkerierna säger att det är viktigt att transportören vågar säga nej till för 
låga priser och tydliggöra att det omöjliggör upprätthållandet av kvaliteten. 
Trots att prispressen är hög vid upphandlingar mellan olika transportörer för en given 
transportmetod nämns priset i liten utsträckning när det gäller val mellan olika typer av 
transportmetoder.  Vid val mellan järnväg och lastbil är det istället transportarbetet och 
kvalitetskraven som styr. En varuägare uppger till och med att de är beredda att betala mer för en 
intermodal transport för att de vill minska sin miljöbelastning.  
5.2.2 Transportarbetet ökar  
Den 
intervjuade 
representanten 
från 
den 
svenska 
branschorganisationen 
menar 
att 
godstransportarbetet i Sverige kommer att öka kraftigt men att man i Europa som helhet inte 
förbereder sig tillräckligt för denna ökning. Istället menar hen att ”man bara blundar för att 
godsmängden kommer dubbleras inom 20-25 år”.  
Samtliga tillfrågade varuägare anser att mängden gods bör styra transportvalet för att få tillräcklig 
kapacitet och maximera fyllnadsgraden.  För styckegodstransporter rör det sig dock inte om en 
transportmängd given i ton, utan volymen är för majoriteten den begränsande faktorn. Endast en av 
fyra tillfrågade varuägare uppgav att företagets transporter ibland är viktbegränsade. Personen som 
representerar ett livsmedelsföretag påpekar samtidigt att de ser en trend mot allt lättare gods vilket 
tyder på en ökning av volymbegränsade transporter. För övriga varuägare är det volymen som är 
begränsande i majoriteten av transporterna. 
5.2.3 Externa och interna krav på miljö ökar 
För att nå uppsatta klimatmål finns starka samhällskrav att hålla koldioxidutsläppen begränsade. Det 
finns även miljökrav gällande exempelvis partiklar och bullernivåer. Miljökrav kommer även från 
åkerierna själva. Samtliga intervjuade åkerier tog upp miljö som en viktig drivkraft i deras arbete, 
detta av flera olika anledningar. Dels beaktas de externa kraven om begränsad miljöpåverkan, dels 
kan incitamenten vara interna då miljö till stor del hänger ihop med ekonomi, framförallt 
bränsleekonomi.  
Åkerierna har samtidigt krav på sig från sina kunder, varuägarna, som även de har miljö som en viktig 
drivkraft i samband med deras transporter. Majoriteten av de intervjuade varuägarna samlar in 
information om utsläpp från sina transportörer. Åkerierna upplever att alla varuägare vill ha 
miljövänliga transporter men att de inte vill betala ett högre pris för att få det. Endast ett intervjuat 
åkeri tror att vissa av deras kunder är beredda att betala mer för detta i dagsläget. Flera åkerier 
menar dock att denna miljömedvetenhet ökar bland varuägarna och att det i framtiden kan bli 
möjligt att vissa transportköpare är beredda att betala mer för lägre miljöpåverkan. Detta 
överensstämmer med den syn som varuägarna delgett under intervjuerna. Vid diskussion om 
51 
 
kombitransporter anser två varuägare att dessa är intressanta för miljöns skull, en av dem kan också 
tänka sig att betala mer för detta. 
Miljön tas även upp som en central fråga av representanter från fordonstillverkaren Scania. De lägger 
stora forskningsresurser på att utveckla miljövänligare fordon. Detta för att uppnå striktare miljökrav 
men också för att förbättra kundens driftekonomi. 
5.2.4 Stort fokus på kvalitet  
Samtliga varuägare anser att kvalitet är en viktig faktor när de väljer transporter. Ordet kvalitet 
inbegriper flera olika aspekter och definieras olika av olika aktörer. Tidsfaktorn är central för flera 
åkerier och varuägare och även den innehåller flera perspektiv. Transportköparen önskar att godset 
transporteras en viss tid från en plats till en annan. För vissa typer av varor är det dessutom viktigt att 
transporten går så snabbt som möjligt. Tillförlitlighet, att transportköparen kan vara säker på att 
godset kommer fram i tid, är ytterligare en tidsaspekt relaterad till kvalitetskrav.  
En annan faktor relaterad till kvalitet är att godset kommer fram i gott skick. Detta kan kopplas till 
direkta ekonomiska förluster i form av defekta varor men även till varuägarens anseende.  Om en 
vara skadas i transporten och slutkunden blir missnöjd kan det leda till att företagets goodwill 
drabbas mer än varans materiella värde. Framförallt vill man undvika att få negativ publicitet i 
massmedia. Representanten från livsmedelsföretaget tar som exempel att företagets varumärke 
skulle skadas om en transport skulle välta och varuägarens varor skulle spridas på vägen. Framförallt 
menar hen att det skulle skada varumärket om det samtidigt kom fram att föraren som körde inte 
följt regelverket eller arbetat under dåliga arbetsvillkor.  
För att säkerställa att kvaliteten inte påverkas negativt vid transporten anser två varuägare att man 
själva vill ha en större kontroll över kedjan. Ett exempel är det intervjuade detaljhandelsföretaget 
som själva har köpt in järnvägsvagnar istället för att hyra av en tredje part. Därmed kan de säkerställa 
att tillräcklig service och tillförlitlighet kan upprätthållas. För de delar av transportkedjan som 
fortfarande genomförs av en tredje part har de långa kontrakt för att uppmuntra till investeringar 
och främja långsiktigt samarbete. 
Att varuägaren själv väljer att ha kontroll över en större del av transportkedjan ses dock inte enbart 
som positivt. Två varuägare menar att man istället bör överlåta ansvaret till en tredje part som har 
transport och logistik som kärnverksamhet. Dessa varuägare anser att en transportör med större 
erfarenhet av att hantera logistik har bättre möjligheter att hitta effektiva lösningar samt skapa 
synergieffekter med transporter av andra företags varor.  
5.3 Transportval 
För att tillgodose de olika transportkraven finns flera möjliga transportalternativ och aktörerna i 
transportkedjan behöver välja vilket eller vilka alternativ som ska användas. De transportmetoder vi 
studerat är transporter på väg samt kombitransporter. För båda dessa typer av transport har en 
analys gjorts av hur användande av HCT-fordon påverkar vägtransportdelen. Ytterligare en möjlig 
transportmetod är att transportera godset på enbart järnväg. Vi har dock inte fokuserat på denna 
transportmetod då det vanligtvis inte är möjligt att transportera godset hela sträckan från dörr till 
dörr med enbart tåg.  
I likhet med transportkraven har de resurser som vi anser styr valen av transport indelats i fyra 
underkategorier; logistik, infrastruktur, fordon och personal. I Figur 13 visas denna del av 
transportsystemets dynamik igen. 
52 
 
 
Figur 13. Transportval med underkategorier (utdrag ur modell för transportsystemets dynamik) 
5.3.1 Infrastrukturen begränsar val av transport 
Infrastrukturen omfattar vägar, järnvägsspår och kombiterminaler men även varuägarnas egna 
anläggningar för lastning och lossning. Bristande kapacitet och tillförlitlighet på järnvägsnätet och för 
långa avstånd mellan kombiterminalerna anses av varuägare och åkerier vara huvudsakliga 
anledningar till att de väljer bort kombitransporter. 
Fyra av åkerierna uppger att de helt väljer bort kombitransporter på grund av att de då inte kan 
upprätthålla kvalitetskraven. De menar att järnvägskapaciteten i Sverige är otillräcklig och poängterar 
att situationen är sämre för godstrafiken än för persontrafiken som även den stundtals dras med 
stora förseningar. Detta beror på att Trafikverket som tillhandahåller så kallade tåglägen, tillstånd att 
färdas på järnvägsspåren, prioriterar persontrafik framför godståg. Åkerierna får även medhåll från 
varuägarna som anser att spårkapaciteten överlag måste utökas.  
Hur mycket man drabbas av de begränsningar som finns i järnvägsnätet beror dock på vilket 
transportarbete man har eftersom vissa sträckningar har ledig kapacitet. Det intervjuade åkeri som 
nyligen bytt till kombitransport för en av deras transportsträckor lyfter fram att de hittills inte haft 
några problem med förseningar. Samtidigt menar åkeriet att det krävs fler tåg och kombiterminaler 
för att möjliggöra kombitransporter även för andra sträckor. 
Infrastrukturen för vägtransporter anses inte vara lika begränsande som för järnvägstransporter men 
förare, åkerier och varuägare ser det ändå som en central faktor att beakta vid tillåtandet av HCT. 
Varuägarna anser att deras egna anläggningar kommer klara en övergång till HCT utan större 
ombyggnationer och fokus ligger därför på den offentliga infrastrukturen. Här är förarna den grupp 
som är oroligast för att infrastrukturen inte kommer räcka till. Framförallt menar de att rastplatser 
inte är anpassade men de påpekar också framkomlighetsrisker vid vägarbeten och olyckor. Förarna 
får medhåll av åkerierna där majoriteten anser att infrastrukturbegränsningarna gör att HCT bara 
borde tillåtas på vissa vägar. Endast ett åkeri menar att HCT bör släppas helt fritt. 
En tydlig indikation på att infrastrukturens betydelse ökar är varuägarnas och åkeriernas 
ställningstagande vid frågan om framtida maxgränser för längd och vikt bör vara fasta eller flexibla. 
Samtliga varuägare anser att det är infrastrukturen som är den begränsande faktorn och att den, 
inom rimliga gränser, därför bör styra maxgränsen på olika vägsträckor. Åkerierna anser att 
infrastrukturen bör styra men ett av dem varnar för att det skulle bli för krångligt och önskar därför 
att fast maxgräns och flexibilitet efter bruttoviktsklassning bevaras. Även förarna är positiva till 
flexibla gränser men åsikterna går isär om infrastrukturen eller fordonsegenskaperna bör styra 
regelverket. 
Sammanfattningsvis ger åsikterna om infrastrukturens begränsningar stora implikationer för 
besvarandet av hur förutsättningarna för kombitransporter förändras med HCT.  Varuägare och 
åkerier menar att det är tillgång och tillförlitlighet i järnvägens infrastruktur som styr beslut om 
kombitransporter. Därmed förväntas ett införande av HCT inte ge något stort modalskifte. Att HCT 
förväntas sänka kostnaden för vägtransporter får mindre betydelse eftersom det även kommer sänka 
kombitrafikens matarkostnader. Därmed anser majoriteten att HCT kommer komplimentera 
kombitrafiken snarare än att konkurrera ut den prismässigt. Viss oenighet finns dock för de kortaste 
kombitransporterna där två varuägare är oroliga att fristående HCT kan konkurrera varvid de anser 
53 
 
att HCT bara borde tillåtas i kombitrafik. Samtidigt menar de två varuägare som idag kör 
kombitransporter att dessa kommer fortsätta att vara mer konkurrenskraftiga än transporter med 
fristående HCT även på sträckor kortare än 30 mil. Detta avstånd har tidigare uppgetts som den 
brytpunkt där kombitransporter är mer lönsamma än transporter med lastbil. 
5.3.2 Personalen är nyckelresurs för åkerierna 
För varuägare är inte den egna personalen något som styr transportvalet utan samtliga varuägare 
anser att mängden egen personal är oförändrad oavsett transportsätt. Några lyfter fram risken att 
HCT skulle kunna försvåra eller förlänga godshanteringen vid lagret men menar samtidigt att det blir 
färre bilar att hålla reda på. Fem åkerier anser att mängden personal som krävs per fraktad 
godsmängd kommer att minska med HCT samtidigt som ett åkeri anser att mer uppföljning, service 
och administration kommer innebära att personalminskningen uteblir. Av de åkerier som ser en 
personaleffektivisering med HCT uppger vissa att de skulle öka mängden gods medan andra skulle 
minska antalet transporter och fordon. 
För åkerierna är personalen en nyckelresurs som står för en mycket stor andel av kostnaderna. 
Samtidigt påverkar personalen bränslekostnaderna som är den näst största utgiften. Åkerier och 
förare är överens om att en duktig förare radikalt kan sänka båda bränslekostnaden och fordonens 
slitage. Ett åkeri påpekar att det med samma fordon, gods och sträcka kan skilja 10 % i 
bränsleförbrukning beroende på vem som kör. För att hjälpa förarna att få ner bränsleförbrukningen 
använder sex av sju åkerier idag intern uppföljning av bland annat hastighet och bränsleförbrukning, 
vilket samtliga förare är positiva till så länge det används konstruktivt.  
Åsikter om tillgången till bra förare splittrar åkerierna där fyra anser att det finns god tillgång på 
förare som minimerar slitage och bränsleförbrukning medan övriga tre upplever en allt värre 
bristsituation. Ett sätt att vända denna trend är enligt några åkerier att satsa mer på kombitransport 
för att förbättra villkoren för förarna. Detta eftersom kombitransporter i större utsträckning 
möjliggör för lastbilsförarna att komma hem till sina familjer på kvällarna.  Majoriteten av åkerierna 
anser även att tillgången till bra förare kommer öka med HCT då större fordon skulle öka intresset för 
att köra lastbil. De får medhåll av tre av de intervjuade förarna som ser fram emot att köra 32-meters 
ekipage. Däremot anser de två mest rutinerade förarna att de bara skulle köra HCT fordon om det 
var ett krav från arbetsgivaren. 
De intervjuade förarna är övervägande positiva till att skicka data om till exempel 
hastighetsöverträdelser till ett externt kontrollorgan, så kallat IAP-system. Detta eftersom det syftar 
till att göra vägarna säkrare. En av förarna poängterar att de som är en säkerhetsrisk måste stoppas 
och tror att data som sänds automatiskt till en extern kontrollorganisation skulle få fler att följa 
reglerna. Därmed menar hen att IAP bör vara ett krav för samtliga tyngre lastbilar och inte enbart 
HCT-fordon. En person menar dock att bättre gränskontroller är ett viktigare och effektivare verktyg 
för att göra vägarna säkrare och minska olagliga körningar. Bland åkerierna råder delade 
uppfattningar kring nyttan med IAP. Fyra av åkerierna är positiva eftersom det ses som ett effektivt 
verktyg att stävja fusk och osund konkurrens. Ett av åkerierna ser det som nödvändigt ont för att få 
framföra tyngre fordon medan två åkerier är negativa till mer övervakning av en redan idag hårt 
kontrollerad bransch. 
Oavsett om HCT ökar intresset för att köra lastbil eller ej så är förarna enade om att det bör krävas 
någon form av utbildning för att få köra dessa fordon. Åsikterna går dock isär om hur omfattande den 
bör vara, med allt ifrån en enkel provkörning till erfarenhetskrav och egen körkortsklass. Även bland 
åkerierna anser man att utbildningen är viktig men att omfattningen bör begränsas. Vissa menar att 
54 
 
dagens utbildning är tillräcklig medan andra anser att denna bör byggas på med upp till 12 timmars 
blandad teori och praktik. 
5.3.3 Fordonsutveckling förutsättning för att tillgodose transportkrav 
Fordonet spelar en central roll för att utföra transporten samtidigt som olika typer av 
godstransporter kräver olika typer av fordon. HCT kan innebära såväl längre som tyngre lastbilar än 
tidigare. Det krav inom transportarbete som varuägarna har inom styckegods skapar dock främst 
behov av fordon anpassade för volymbegränsade transporter. Detta speglas även i önskemålen från 
de intervjuade åkerierna där majoriteten efterfrågar längre fordon och endast två av dem skulle 
gynnas av fordon som enbart klarar högre vikt. Noteras bör dock att detta ställningstagande kan bero 
på fokuseringen på styckegods och att det intervjuade åkeri som kör skogstransporter efterfrågar 
fordon som klarar högre vikt. 
Åkerierna lyfter fram förbättrad driftekonomi som en central fördel med HCT genom att 
personalkostnad och bränsleförbrukning kan fördelas på en större mängd gods. Detta styrks även av 
våra kvantitativa beräkningar vilka redovisas under 5.3.3.1. Samtidigt finns en oro för att ökade 
underhålls- och reparationskostnader tillsammans med framkomlighetsproblem kan öka 
livscykelkostnaden. För att minimera dess risker finns önskemål om att part tar på sig 
helhetsansvaret och garantiåtaganden för hela ekipage. 
Sammantaget innebär en övergång till HCT att åkerier och förare ställer högre krav på fordonen. 
Representanter från fordonstillverkaren Scania belyser vikten av att kunna tillfredsställa dessa krav 
och att ett starkt varumärke blir en garanti för att fordonet klarar av de nya förutsättningarna. 
5.3.3.1 
Möjlighet att reducera utsläppen och sänka driftskostnaderna 
De demoprojekt som genomförts med HCT-fordon har resulterat i stora utsläpps- och 
kostnadsreduceringar, både för projekt med längre lastbilar och för projekt där bilarna varit tyngre. 
Två av de intervjuade åkerierna har lämnat in ansökningar för att få köra HCT och med siffror från 
dessa åkerier har vi gjort egna kvantitativa beräkningar vilka stödjer åkeriernas förhoppningar om 
minskade utsläpp och sänkta kostnader. Beräkningarna bygger på indata för förarlöner och 
bränsleförbrukning samt åkeriernas uppskattningar på ökad omlastningstid.  
I projektet med kombitransporter varierar lasten mellan 20-fots och 40-fots containrar och 
transportsträckan är drygt 5 mil. På grund av begränsningar i det mottagande varulagret kan det 
planerade HCT-ekipaget enbart ta samma antal 20-fots containrar som en konventionell lastbil. Vid 
frakt av 40-fots containrar dubbleras dock lastmängden med HCT. Idag fraktas 75 % 40-fots 
containrar varvid våra beräkningar indikerar 3 % lägre utsläpp samt 12 % minskade kostnader för 
bränsle och personal. Skulle man övergå till 100 % 40-fots containrar eller förbättra hanteringen av 
20-fots containrar i varulagret skulle det dock gå att uppnå 27 % lägre utsläpp samt 31 % lägre 
kostnader. Samtidigt skulle en övergång till en större andel 40-fots containrar skapa synergivinster 
vid kombiterminalen. Kommunen som äger terminalen uppger att de tar betalt per lyft vilket blir en 
fast kostnad per container. Större containrar skulle innebära färre lyft vilket förutom att sänka 
kostnaden även innebär en tidsbesparing. 
HCT-ansökan som inte inkluderar kombitransport har en betydligt längre vägsträcka på ca 50 mil. 
Detta innebär att längre omlastningstider kan slås ut på en större sträcka. Samtidigt transporterar 
åkeriet en stor mängd gods med enbart långa lastbärare varvid lastkapaciteten kan fördubblas med 
HCT. Sammantaget beräknas därför en minskning av CO2-utsläppen med 30 % och en sänkning av 
kostnaden för bränsle och personal med 38 %. Beräkningarna för denna transport återfinns i sin 
helhet i bilaga 4. 
55 
 
Viktigt att notera är att beräkningarna i båda fallen tyder på att personalkostnaderna minskar mer än 
bränslekostnaderna. Detta för att bränsleförbrukningen per fordon ökar med mer last medan 
förarkostnaderna per fordon beräknas vara oförändrade. Därmed sjunker personalkostnadens andel 
av de totala kostnaderna medan andelen bränslekostnader ökar. Därmed är det en större andel av 
totalkostnaden som kan sänkas genom utveckling av bränsleeffektivare fordon. 
5.3.3.2 
Risk för ökade underhålls- och reparationskostnader 
Två åkerier påpekar särskilt att ett mer komplext system till följd av längre eller tyngre 
fordonsekipage riskerar att öka kostnaderna för reparationer och underhåll. Åkerierna oroas dock 
inte av ökat fordonsslitage förutom att de tror att däckslitaget kommer öka till följd av större antal 
däck per fordon. En förare befarar att slitaget kommer öka med HCT men att hissbara axlar skulle 
minska däckslitaget. Åkerierna menar att fordonen behöver vara anpassade för transportuppgiften 
och fyra åkerier önskar någon form av certifiering på fordonen för att få köra extra långa eller tunga 
ekipage. Till exempel föreslår de krav på minsta motorstyrka vilket även styrks av förarna. 
Fordonstillverkare arbetar idag aktivt med att ta fram riktlinjer för certifiering tillsammans med 
svenska myndigheter. Representanter från Scania belyser vikten av att inte göra det mer komplicerat 
för kunden utan strävar efter ett enkelt system. Vidare arbetar man med övervakning av 
fordonsstatus för att minimera kostnaderna för underhåll och reparation. 
5.3.3.3 
Framkomlighetsproblem 
De två mest erfarna förarna vi intervjuat uppger att de bara skulle köra HCT om det var ett krav från 
arbetsgivaren. Oviljan bygger på tvivel om framkomligheten med större fordon, framförallt vid 
vinterväglag, en oro som även finns hos övriga förare. Förarna får medhåll av fem åkerier som anser 
att en försvårad framkomlighet med HCT-fordon kräver mer av fordonen. Flera av förarna och 
åkerierna tror att enbart en drivaxel, vilket flera konventionella lastbilar har idag, inte är tillräckligt 
för framkomligheten med HCT-fordon. Istället anser de att det för HCT-bilar bör vara krav på 
lösningar såsom tandemdrift där två axlar driver ekipaget. Bättre vägunderhåll och bättre däck är 
andra åtgärder som åkerierna tar upp för att främja framkomligheten. Till skillnad från åkerierna och 
förarna har varuägarna ej poängterat oro för framkomlighet med HCT-fordon. 
Både åkerier och förare menar att korrekt lastning av fordonen har stor påverkan på dess väghållning 
och framkomlighet samt att detta får ännu större betydelse för HCT-fordon. Detta eftersom 
dragbilen i stort sett kommer vara densamma medan mängden last att dra ökar.  Genom att lasta 
bilen korrekt erhålls rätt tryck på axlarna vilket främjar väghållningen. Samtidigt som det är viktigt att 
lasta bilen korrekt så är det dessutom viktigt att inte överskrida totalvikten vid lastningen. Denna 
problematik gäller främst viktbegränsade transporter. För att underlätta kontroll av lastvikten och 
vara säker på att man följer lagen önskar flera av förarna att HCT-fordon var utrustade med 
fordonsvågar i större utsträckning än vad konventionella lastbilar är idag. En förare menar dessutom 
att en fordonsvåg kan underlätta omlastningen vid intermodala transporter. 
En annan stor framkomlighetsrisk som tas upp av samtliga förare och av fyra åkerier är 
problematiken att backa med ett extra långt ekipage. Speciellt svårt tror förarna det blir vid ihop-
koppling av flera fordonsdelar till ett ekipage. En åkerirepresentant menar att det är möjligt för 
föraren att lära sig backa med HCT-ekipaget men att någon form av backhjälp ändå är att föredra. 
Denna person får medhåll av övriga personer som diskuterat backning och den vanligast 
förekommande typen av backhjälp som önskas är backkamera. En förare påpekar att kameran kan 
behöva vara flyttbar vid intermodala transporter där transportörer ofta byter trailers. 
56 
 
5.3.3.4 
Försäljning av kompletta ekipage 
Exakt vem som bör erbjuda de olika extra funktionerna och fordonsdelarna som efterfrågas för ett 
HCT-fordon menar åkerierna och förarna inte är så viktigt. De anser däremot att en och samma aktör 
bör erbjuda lösningarna vilket talar för försäljning av kompletta HCT-ekipage. Ett åkeri ser en fördel 
med kompletta ekipage i form av snabbare leveranser av fordonet än tidigare. Den största 
anledningen till att ha kompletta ekipage är dock att tillverkaren får en helhetsförståelse för ekipaget 
och därmed kan säkerställa att de olika fordonsdelarna fungerar väl ihop. Åkerierna menar att det 
saknas en aktör som tar ett helhetsansvar när delar från olika tillverkare kopplas ihop samt att 
aktörerna skyller på varandra vid uppkomna problem. Detta gäller framförallt bromssystemet där 
flera av åkerierna tidigare har upplevt problem. Dessa anledningar innebär att det finns en viss 
efterfrågan av kompletta ekipage för konventionella fordon. Det är i de flesta fall dock inte en 
avgörande faktor vid fordonsköp men den ökade komplexiteten med HCT medför att behovet ökar.  
Helhetssynen för HCT-ekipaget är även efterfrågat på service-sidan. Tillgänglighet och kvalitet på 
service är enligt åkerierna mycket viktigt vid inköp av fordon och som diskuterat ovan kan HCT-
fordon kräva extra underhåll. Dessutom påpekar ett åkeri att extra funktioner för att höja exempelvis 
framkomligheten och säkerheten för ett HCT-fordon också innebär fler saker som kan strula. 
5.3.4 Nya logistiska utmaningar 
Logistiken påverkas i hög grad om infrastruktur, personal eller fordon förändras. Därför är det av 
största vikt att studera även hur logistiken påverkas av ett HCT-införande. Eftersom logistik precis 
som de övriga resurserna påverkar hur väl transportkraven uppfylls kan det ses som en resurs som 
skapar mer eller mindre nytta vid olika transportval. Ett väl fungerande logistiksystem för 
godstransporter möjliggör både god hållbarhet och konkurrenskraft. 
I logistikarbetet ingår bland annat planering av transporter för att maximera fordonens fyllnadsgrad 
vilket både flera av varuägarna och några av åkerierna framhäver som mycket viktigt. Att utnyttja så 
mycket som möjligt av fordonets lastkapacitet anses även som den viktigaste miljöfaktorn av en 
varuägare. Samma person är mycket positivt inställd till HCT och tror inte att fyllnadsgraden för 
företagets transporter kommer påverkas av ett införande av HCT. En minskad fyllnadsgrad ser 
däremot ett av åkerierna som en risk vid en HCT-övergång. 
Med en ökad lastningskapacitet behövs färre antal bilar per transporterad godsmängd. En större 
godsmängd innebär dock att tiden för lastning riskerar att bli längre vilket kan bli problematiskt vid 
transporter där tiden är knapp. Samtidigt innebär infrastrukturbegränsningar att tiden för själva 
transporten kan förlängas avsevärt då man kan behöva ta omvägar eller sänka hastigheten över 
känsliga broar. Sammantaget innebär det att själva transporttiden riskerar att bli längre vid ett 
införande av HCT vilket kan försvåra varuägarnas krav på tidseffektiva transporter. Tidskraven speglar 
dock inte endast den totala transporttiden utan krav finns även på att transporten ska avgå eller 
ankomma en specifik tidpunkt för att passa varuägarnas produktionsapparat. En sådan anpassning till 
tidtabell för att säkerställa kvalitet uppges lättare vid lastbilstransporter än vid järnvägstransporter.  
Under de svenska demoprojekt som pågått har HCT-ekipagen endast tillåtits köra särskilda sträckor. 
Denna områdesbegränsning kan tänkas försvåra logistikplaneringen. I vissa fall har lastbilarna tillåtits 
enbart under en viss tid på dygnet vilket även det kan vara hämmande för en optimal logistiklösning. 
Flera av de intervjuade åkerierna undviker gärna nattransporter i den utsträckning det är möjligt och 
menar att en begränsning av HCT till enbart nattetid skulle påverka transporten negativt. Dock inte i 
så stor omfattning att de skulle välja bort HCT.  
57 
 
Sammanfattningsvis kommer samtliga fyra huvudresurser att påverkas vid ett införande av HCT. De 
största förändringarna återges i punktform i Figur 14. 
 
Figur 14. Sammanfattning över resurspåverkan vid införande av HCT 
5.4 Kostnadsbesparing från HCT skapar vinst att fördela 
Samtliga personer vi har varit i kontakt med menar att HCT kommer ge någon form av effektivisering. 
Den effektivisering som åsyftas är dels en sänkning av koldioxidutsläppen men också en ren 
kostnadsbesparing. Hur stor denna vinst är och hur den bör fördelas mellan intressenterna är dock 
en mycket omdebatterad fråga. I vår empiriska undersökning har vi identifierat fyra olika intressenter 
som kan komma att ta del av denna effektivisering. I Figur 15 visas dessa parter som en del av 
modellen för transportsystemets dynamik.  
 
Figur 15. Vinstfördelning med underkategorier (utdrag ur modell för transportsystemets dynamik) 
Samhällsvinsten är stor bara genom att emissionsutsläppen förväntas minska men samhället har 
även rent ekonomiska intressen i HCT. Miljövinst kan uppkomma främst genom att HCT-fordon är 
bränsleeffektivare per godsmängd än dagens lastbilsekipage men även genom en potentiell övergång 
till mer kombitransporter. Vad gäller de rent ekonomiska intressena i HCT så är det viktigt att 
tillhandahållen infrastruktur utnyttjas maximalt för varje investerad krona. Genom att HCT 
transporterar mer gods per fordon kan trängseln på vägarna minska. Samtidigt kan vissa broar 
behöva förstärkas vilket skapar utgifter för staten varvid den ekonomiska vinsten för samhället är 
obekräftad och till stor del beror på vilka regler och skatter som blir verklighet. 
En intressent som är betydligt säkrare på att göra en ekonomisk vinst med HCT är varuägaren. 
Samtliga varuägare anser att HCT inte kräver några större ombyggnationer av deras anläggningar. De 
tror inte heller att deras personal och rutiner kommer att påverkas av en övergång till HCT. Samtidigt 
som varuägarna ser små eller obefintliga extrakostnader så förväntar sig fyra av dem ett lägre 
transportpris med HCT vilket talar för en förväntad ekonomisk vinst. En av varuägarna menar att de 
kommer att få den huvudsakliga vinsten medan resterande varuägare lyfter fram att viss del av 
vinsten bör gå till åkeriet och påpekar att åkeriet behöver få täckning för högre 
investeringskostnader. En av varuägarna skiljer sig dock från de övriga genom att anse att 
58 
 
transportören borde få hela effektiviseringsvinsten så länge det inte påverkar transportkvaliteten 
negativt. 
Åkerierna är redan idag hårt prispressade och det finns en utbredd tro bland de intervjuade 
åkerierna att de inte kommer få ta del av den ekonomiska vinsten. De är oroliga för att varuägarna 
kommer se besparingspotentialerna med lägre personal- och drivmedelskostnader men inte ge 
ersättning för de kostnader som ökar för åkeriet. Åkerierna menar att priset idag är så lågt att de 
måste få täckning för varje merkostnad HCT skulle innebära. Endast tre av dem vågar hoppas på att 
HCT skulle ge bättre marginaler för åkeriet. Samtidigt är osäkerheten i merkostnaderna stora och ett 
åkeri pekar på oviljan att prova något nytt på grund av denna kostnadsosäkerhet. Flera av de andra 
åkerierna poängterar istället vikten av bra analysverktyg för att kunna beräkna intäkter och 
kostnader och därmed kunna förbereda en transportförhandling. 
Även om få åkerier vågar hoppas på en direkt ekonomisk vinst så visar de ändå ett stort intresse för 
HCT. Främst beror detta på miljövinsten som majoriteten av åkerierna lyfter fram som den starkaste 
drivkraften, men det finns även indirekta ekonomiska incitament. Samtliga åkerier tror nämligen att 
HCT kan ge fler kunder vilket skapar ekonomiska fördelar på lång sikt. Detta speglas även av 
varuägarna där fyra anser att de skulle välja ett HCT-åkeri framför ett åkeri som enbart kör 
konventionella lastbilar. Tre varuägare och flera av förarna menar även att konkurrenssituationen för 
de svenska åkerierna skulle gynnas då utländska åkerier har mindre incitament att satsa på HCT om 
det bara skulle tillåtas i Sverige. Åkerierna är dock mer tveksamma och tror inte att prispressen på 
den svenska transportmarknaden kommer minska vid ett införande av HCT per se. Däremot anser 
åkerierna att den externa uppföljning av till exempel hastighet som ofta diskuteras i samband med 
HCT skulle stävja fusket och skapa en sundare konkurrenssituation. Vidare menar två av åkerierna att 
HCT ger ”möjlighet att köra för de bästa kunderna” vilket är ett viktigt led i att minska prispressen. 
Den sista studerade intressenten, fordonstillverkaren, riskerar att få sämre förutsättningar vid en 
övergång till HCT. Detta beror dels på att deras kunder, åkerierna, är pressade att sänka priserna men 
framförallt på grund av att det behövs färre lastbilar per transporterad godsmängd. Trots detta finns 
ljuspunkter som indikerar att även fordonstillverkaren skulle gynnas av HCT genom att varje fordon 
skapar mer nytta och därmed också berättigar ett högre pris. En tydlig indikation på detta är 
åkerierna och förarnas önskemål om krav på minsta motorstyrka. Detta skulle gynna försäljningen 
inom premiumsegmentet där fordonstillverkare redan idag erbjuder starkare motorer och där 
lönsamheten är bättre. Därutöver finns starka incitament att som premiumtillverkare även hjälpa 
sina kunder att bli premiumkunder genom att de kan köra för de bästa varuägarna. Detta skapar ett 
transportsystem där fokus skiftar från prispress till kvalitet och skapad nytta vilket skulle gynna 
försäljningen av premiumlastbilar och tjänster.  
Sammanfattningsvis kan HCT skapa en vinst som fördelas mellan de olika aktörerna. I Figur 16 ges en 
överblick över hur detta påverkar de olika aktörerna. 
59 
 
 
Figur 16. Översikt över vinstfördelningen vid ett införande av HCT 
6 Diskussion 
Ett införande av HCT i Sverige förväntas inverka på flera delar av transportsystemet. Relationen 
mellan de olika aktörerna i systemet samt deras verksamheter förväntas förändras. I detta avsnitt 
förs diskussioner ur ett affärsmodellsperspektiv om hur ett införande av HCT skulle påverka 
fordonstillverkare samt deras kunder. Diskussionerna är indelade i de tre affärsmodells-
komponenterna värdeerbjudande, värdeskapande och värdefångst. För varje komponent redogörs 
det för hur dagens erbjudande, skapande och fångst påverkas vid ett införande av HCT samtidigt som 
möjliga nya områden diskuteras. Slutligen görs en sammanställning av de olika komponenterna till 
ett affärsmodellsramverk där trender diskuteras. 
 
 
60 
 
6.1 Införande av HCT som affärsmodellsutmaning för fordonstillverkare 
HCT förväntas ge förändrade villkor för samtliga intressentgrupper vilket tillsammans med Scanias 
önskan att förstå hela transportsystemet innebär att detta examensarbete har ett systemperspektiv.  
Rapportens mål är att klargöra hur ett införande av HCT kan påverka en fordonstillverkares 
affärsmodell. För att nå detta mål utnyttjades systemperspektivet och både fordonstillverkarens och 
åkeriets affärsmodell analyseras. Detta eftersom åkeriets affärsmodell styr fordonstillverkarens 
möjligheter till lönsamma affärer. Åkeriet har i sin tur starka relationer till sina kunder, varuägarna. 
Denna intressentgrupp har dock väldigt olika affärsmodeller som i mindre utsträckning än åkeriet är 
relaterade till transportsystemet. Däremot påverkar deras transportkrav vilket tagits i beaktning vid 
studien av fordonstillverkarens och åkeriets affärsmodell. Detsamma gäller intressenten samhället 
som genom krav påverkar fordonstillverkaren och åkeriet.  
Följande diskussion baseras på insamlad empiri från intervjuer, fokusgrupp samt övriga 
observationer. Denna empiri ställs i relation till den empiriska bakgrunden och det teoretiska 
ramverket. 
6.2 Fordonstillverkarens värdeerbjudande 
Ledande fordonstillverkare på den svenska marknaden har idag fyra starka värdeerbjudanden för att 
hjälpa åkerierna att uppnå transportkraven och möjliggöra ett effektivare transportsystem. Dessa 
värdeerbjudanden är; kundanpassade produkter och tjänster, god bränsleekonomi, attraktivt för 
föraren samt låg livscykelkostnad. Våra empiriska resultat indikerar att erbjudandena 
kundanpassning och bränsleekonomi kommer öka i betydelse vid ett införande av HCT medan 
attraktivitet för föraren och låg livscykelkostnad kommer att vara lika viktiga som idag. Dessutom 
tillkommer ett nytt potentiellt värdeerbjudande som bygger på efterfrågan av kompletta ekipage. 
HCT ökar potentialen att anpassa fordonen till kundens behov eftersom fler fordonskombinationer 
blir tillåtna. Denna anpassning anses bli ännu viktigare i takt med att pressen på 
kostnadseffektiviseringar ökar. Anpassningsmöjligheterna kan dock komma att begränsas av att 
strikta regelverk kontrollerar hur man får kombinera moduler till HCT-ekipage. För att undvika att 
detta påverkar värdeerbjudandet negativt är det viktigt att fordonstillverkare förmedlar 
konsekvenserna av sådana regleringar till lagstiftare och myndigheter. Fordonstillverkare har 
kunskap inom de tekniska anpassningarna och dessutom god insyn i vilka anpassningar som kunden 
efterfrågar. Därför bör de i likhet med van Rijns (2013) förslag föra branschens talan mot 
myndigheterna. Framförallt är det viktigt att förmedla att ökade krav också kan tillföra ökade 
fordonskostnader vilket påverkar kundens lönsamhet. Detta för att öka möjligheterna till en mer 
rättvis vinstfördelning där åkerierna får täckning för sina kostnader.  
Genom att arbeta aktivt med HCT och visa på dess möjligheter genom demoprojekt skapas ett behov 
på marknaden. Detta innebär att marknadsjämvikten förändras vilket Eckhardt & Shane (2003) ser 
som en källa till nya möjligheter. Ett sätt att ta tillvara på en sådan möjlighet är att tillämpa 
marknadssegmentering och välja ut målsegment för HCT. Denna studie tyder på att 
fordonstillverkarens initiala målsegment skulle bli premiumkunder då de anses ha störst potential för 
HCT. Efter detta val av målsegment är nästa steg i Maier & Saunders (1990) modell för 
marknadssegmentering att utforma strategier för segmentet. Vi föreslår att fordonstillverkaren här 
bör föra en nischstrategi och i enlighet med Shani & Chalasanis (1992) resonemang bygga en större 
marknad utifrån ett fåtal kunders behov. Denna strategi kan med fördel även användas för att med 
kunskap från en svensk lansering av HCT snabbt ta marknadsandelar på en annan geografisk 
marknad. Erbjuder man ett ekipage som löser ett kundbehov som ens konkurrenter inte har 
möjlighet att lösa har man ett mycket starkt värdeerbjudande.  Det är dock viktigt att inse att 
61 
 
behovet av skräddarsydda produkter kan avta i takt med att HCT blir mer efterfrågat och ett 
skräddarsytt fordon ställs mot låga produktionskostnader.  
När fordonet anpassas för att passa kundens transportbehov är en allt mer betydelsefull parameter 
hur bränsleekonomin kan effektiviseras. De demoprojekt som har genomförts med HCT-fordon pekar 
på lägre bränsleförbrukning per transportarbete varvid pris- och miljökrav blir lättare att uppnå. God 
bränsleekonomi är redan idag ett av fordonstillverkarens viktigaste värdeerbjudanden eftersom 
bränsle är den näst största utgiften för åkeriet. Endast personalkostnader är idag en större utgift för 
svenska åkerier. Med HCT förväntas skillnaden mellan kostnadsposterna dock minska. Därmed ökar 
relevansen att erbjuda ett bränsleeffektivt fordon ytterligare. Detta klassificeras enligt Priem (2007) 
som att ett befintligt värdeerbjudande förbättras. Ett åkeri som konkurrerar med lågavlönade förare 
får färre konkurrensfördelar med HCT samtidigt som en transportör med ett fordon som är 
bränsleeffektivare får större konkurrensfördelar. Eftersom förarlöner redan idag är mycket låga och 
därmed svåra att sänka så flyttas med HCT betydelsen från en kostnadskälla som ej går att 
effektivisera till en som går att effektivisera med teknisk innovation. Sammantaget ökar betydelsen 
av resursen fordon medan kostnadspressen på resursen personal minskar.  
Även om förarlönens del av de totala kostnaderna förväntas minska är det fortfarande viktigt för 
fordonstillverkarens kund att locka de bästa förarna, mycket på grund av att körsättet har stor 
påverkan på bränsleförbrukningen. Att locka de bästa förarna kommer i vissa fall bli svårare på grund 
av förarnas varierande inställning till HCT. Erbjudandet att fordonet är attraktivt för förarna blir 
lättare att uppnå om fordonstillverkaren interagerar med kunden (García-Murillo & Annabi, 2002). 
Detta underlättas ytterligare genom att inte bara lyssna på inköparen av produkten utan även på 
fordonets förare.  
En farhåga med HCT är att det kommer bli svårare att erbjuda en låg livscykelkostnad. Högre 
nyttolast innebär att åkerierna är beredda att betala ett högre inköpspris men det ställer även krav 
på ett högre andrahandsvärde. Samtidigt innebär oron för ökade reparations- och 
underhållskostnader svårigheter som måste överkommas för att kunderna skall se låg 
livscykelkostnad som ett värdeerbjudande för HCT. Ökat behov av reparation och underhåll skapar 
inte enbart direkta kostnader för åkeriet utan innebär även en intäktsförlust under den tid fordonet 
inte kan användas. Denna förlust blir dessutom större när avsaknaden av ett enskilt fordon 
motsvarar en större förlust av lastförmåga än motsvarande konventionell lastbil. 
För att minska risken och konsekvenserna av ökade reparations- och underhållsbehov anser vi att 
HCT skapar ett nytt potentiellt värdeerbjudande; kompletta ekipage. Detta erbjudande speglar 
önskan om att en part skall ta gemensamt ansvar för hela ekipaget. Därmed elimineras risken att 
flera leverantörer skyller på varandra vid uppkomna problem vilket i slutändan drabbar 
transportören. Kompletta ekipage är något få fordonstillverkare tillverkar idag och det kan finnas 
skepsis mot att tillverkare av dragbilar skall kunna erbjuda värde även utanför nuvarande 
huvudområde. Denna osäkerhet skulle kunna minskas genom att företaget i likhet med Tongur & 
Engwalls (2014) rekommendation kombinerar teknik- och tjänsteinnovation. Genom att expandera 
verksamheten möjliggörs dessutom ytterligare utveckling av tekniska innovationer. 
6.3 Fordonstillverkarens värdeskapande 
För att skapa det värde man idag erbjuder sina kunder har premiumtillverkaren Scania fyra områden 
som hjälper företaget att skapa värde; modulsystemet, förståelse för kunden, innovation samt ett 
starkt varumärke. Vår bedömning är att samtliga av dessa kommer att öka i betydelse på en marknad 
med HCT-fordon. För att uppnå det nya värdeerbjudandet kompletta ekipage tillkommer detta 
område även inom värdeskapande. 
62 
 
Genom att HCT utökar möjligheterna till kundanpassning av fordonen behövs fler produktvarianter. 
Förutsatt att nuvarande produktutbud bygger på ett modulsystem kan fordonstillverkaren med små 
justeringar erbjuda ett större produktutbud utan att kostnaderna skenar. Därmed ger denna 
nyckelresurs, som genomlyser samtliga delar av företaget, goda förutsättningar till att i enlighet med 
Johnson et al. (2008) skapa en framgångsrik affärsmodell. Samtidigt kan ett modulsystem innebära 
en begränsning om ny teknik inte är kompatibel med äldre moduler. Denna risk begränsas dock av 
att HCT inte är ett radikalt teknikskifte utan en mindre utvidgning av den nuvarande dominanta 
designen. 
Förståelsen för kunden är en stor utmaning eftersom fler tillåtna fordonskombinationer och ett nytt 
regelverk ökar komplexiteten. Därmed blir det svårare att hjälpa kunden till det beslut som bäst 
maximerar nyttan av resursen fordon. För att lyckas med detta krävs att kunskapen om HCT-fordon 
sprids i hela företaget och att marknadsavdelningen får support av produktions- och 
utvecklingspersonal. Slutsatsen styrks av Davenport et al. (2001) som menar att det kan krävas en 
särskild organisationsstruktur för att underlätta kundkunskapshanteringen. Förståelse för kunden 
innebär även att det inte går att förlita sig till befintligt produktutbud. Marknadspersonal behöver 
därför identifiera de hål som behöver fyllas i det nuvarande utbudet och förmedla det till 
produktions- och utvecklingspersonal. Identifieringen av lösningar som kan hjälpa flera parter i 
värdekedjan kan underlättas om fordonstillverkaren även har förståelse för kundens kund, något 
Anderson & Wouters (2013) belyser som viktigt.  
Eftersom HCT inte innebär en radikal teknikförändring är kraven på fordonsinnovation lägre än vid 
teknikskiften. Eftersom ett längre fordonsekipage skapar nya behov förväntas innovationsbehovet 
ändå bli större än idag, till exempel omkopplingshjälp. Förutom nytillkomna funktioner i produkt- och 
tjänsteutbudet ökar även HCT behovet av att göra innovationer inom områden som redan idag har 
stor betydelse. Främst gäller detta bränslebesparande innovationer eftersom bränsleförbrukningen 
förväntas få större betydelse i takt med att förarkostnaderna minskar. Här har fordonstillverkare som 
i mindre utsträckning deltagit i demoprojekt för HCT ett större arbete framför sig eftersom de inte 
har samma inblick i de nya förutsättningarna som HCT innebär. Insamlande av kunskap från 
demoprojekt bidrar till utvecklingen av kärnkompetens som enligt Shafer et al. (2005) hjälper 
företaget att differentiera sig från konkurrenter.  
Ett starkt varumärke är en av de nyckelresurser som Johnson et al. (2008) anser viktiga för en 
framgångsrik affärsmodell. Parrish et al. (1993) menar dessutom att varumärket är viktigt för att 
lyckas med en nischstrategi vilket har många likheter med HCT. Varumärket skapar värde genom att 
signalera kvalitet och stabilitet för fordonstillverkarens produkter och tjänster. En övergång till HCT 
innebär att den grupp som efterfrågar dessa fordon ställer specifika krav som är svåra att uppnå för 
konkurrenter som inte arbetar med HCT. Om kunden håller sig till ett välkänt märke vet den vad den 
får varvid produktvalet enligt Kotler & Keller (2012) förenklas. Dessutom är kunden då beredd att 
betala ett högre pris.  
Samtidigt som varumärket kan vara en tillgång vid lansering av HCT riskerar det också att försvagas 
om fordonstillverkarna inte lyckas leva upp till sina löften. Därmed är det av största betydelse att 
hela organisationen är medveten om och försvarar det varumärket står för samt lever upp till dess 
förväntningar (Tybout & Calkins, 2005). Risken för ett försvagat varumärke är som Kotler & Keller 
(2012) belyser som störst vid lansering av nya produkter och tjänster. Dessutom finns en risk om man 
aktivt förespråkar ett förnyat regelverk medan vissa kunder hellre vill att transportsystemet ska förbli 
som det är idag.  
63 
 
Även om ett försvagat varumärke ses som en stor risk ser vi kompletta ekipage som den största 
utmaningen för fordonstillverkare när det gäller värdeskapande. Eftersom skapandet av kompletta 
ekipage skiljer sig från dagens tillverkning av enbart dragfordon behövs ny kompetens eller 
strategiska partnerskap med tillverkare av släp och trailers.  
6.4 Fordonstillverkarens värdefångst 
HCT kan ses som ett stort hot mot fordonstillverkares värdefångst eftersom det innebär att kunderna 
behöver köpa färre lastbilar per transportarbete. En lansering av HCT-fordon riskerar därmed att 
konkurrera med befintliga produkter och minska försäljningsvolymen vilket Utterback (1994) 
diskuterar i sitt resonemang om intern kannibalism. De centrala områdena inom värdefångst 
förväntas dock kvarstå vid en övergång till HCT. Dessa är tilläggstjänster samt försäljning baserat på 
motorstyrka, kundanpassning och tillförlitlighet. Dessutom tillkommer ett område för att fånga in 
värde från kompletta ekipage. 
Redan idag är det många kunder som köper lastbil utifrån vilken motorstyrka de behöver, samtidigt 
som priset även ökar med större antal hästkrafter. En övergång till högre vikt per fordon kommer 
innebära större behov av motorstyrka samtidigt som flera önskar att minsta tillåtna motorstyrka 
borde regleras. Detta innebär att det kommer vara lättare att fånga in värde med HCT genom att 
erbjuda starkare motorer. Blir starka motorer dessutom ett lagkrav för HCT skapas särskilda 
förutsättningar för företagen vilket Provance et al. (2011) benämner politik-institutionella faktorer. 
Starka motorer erbjuds redan idag av båda de ledande svenska fordonstillverkarna varvid de inte är 
en konkurrensfördel mellan dessa. Däremot kan det skapa en inlåsningseffekt som gör att andra 
lastbilstillverkare utan dessa kompetenser inte kan få fäste på den svenska marknaden. Ett fåtal 
lastbilstillverkare som erbjuder starka motorer innebär även att transportören inte har så många 
närliggande substitut. I enlighet med Bowman & Ambrosini (2000) ger detta fordonstillverkaren en 
större förhandlingskraft och möjlighet att hålla uppe priset. 
Eftersom anpassningen av fordonen förväntas öka med HCT blir det även en viktigare metod för att 
fånga in värde. Betalningsviljan varierar dock för olika typer av anpassningar och som Bowman & 
Ambrosini (2000) diskuterar har kunder olika uppfattningar om värdeerbjudandet. Åkerier kan vara 
villiga att betala extra för funktioner som direkt hjälper dem i deras arbete, till exempel backkamera, 
men inte för kontrollsystem som IAP. Vidare sjunker inköpsprisets betydelse om anpassningarna kan 
leda till andra kostnadsreduceringar i form av bättre driftekonomi och högre andrahandsvärde. 
Nya anpassningar av fordonen kan även leda till möjligheter att fånga in värde genom nya 
tilläggstjänster. Våra empiriska resultat pekar dock på att efterfrågan för detta idag är låg.  Däremot 
kan regelverk om externa uppföljningssystem som IAP skapa behov av en tjänst som skickar vidare 
fordonsinformation till kontrollorgan. En viktig lärdom från Australien som redan har ett sådant 
system är att försöka undvika merkostnader för transportören. Därför kan infångande av värde 
genom IAP-tjänster snarare rikta in sig mot samhället. Samhället har incitament för att stödja IAP 
ekonomiskt då det skulle avlasta övriga kontrollfunktioner. Oavsett vem som kommer stå för den 
största delen av finansieringen av IAP så kan dess värde vara svårt för kunden att uppskatta. Därför 
kan fordonstillverkaren i enlighet med Kindström (2010) behöva genomföra särskilda åtgärder för att 
öka kundens förståelse. Exempel på åtgärder är att bygga nya typer av relationer eller föra nya 
marknadsföringsstrategier.  
Eftersom HCT förväntas bli ett nationellt undantag som stärker den inhemska trafiken förbättras 
även möjligheten att fånga in värde genom serviceverkstäder. Starkare inhemsk trafik innebär att 
transporter på svenska vägar i större utsträckning kommer genomföras av svenska åkerier. Därmed 
kommer fler fordon även att underhållas och repareras på svenska verkstäder vilket skapar en intäkt 
64 
 
till de fordonstillverkare som har egna verkstäder. Ytterligare en möjlighet för infångande av värde 
kommer från befintliga tilläggstjänster som kan få nya förutsättningar med HCT. Ett exempel är 
tvättanläggningar som kan behöva byggas ut vid ett införande av HCT. Fordonstillverkares egna 
serviceverkstäder har potential att tidigt identifiera detta behov och därmed få konkurrensfördelar. 
Vikten av att tidigt ta till vara på omvärldsförändringar tas upp av Utterback (1994) och exemplifieras 
genom Tesla Motors framgångar med elbilar. 
Att erbjuda underhåll i egna verkstäder är även en viktig del för att fånga in värde i form av 
tillförlitlighet eftersom transportkravet kvalitet kan uppfyllas. Dessutom ökar tillförlitligheten med 
modern teknologi som känner av fordonens hälsostatus i realtid varvid man kan åtgärda problem 
innan de leder till driftstopp. I takt med ökad medvetenhet om de ekonomiska förlusterna som 
driftstopp innebär blir garantier om ökad tillförlitlighet allt mer efterfrågat och en möjlighet till 
värdefångst. Incitament för att undvika driftstopp ökas ytterligare eftersom HCT innebär ett ökat 
ekonomiskt varuvärde per fordon. En övergång till HCT-fordon innebär dock större komplexitet med 
nya kombinationer och förutsättningar varvid det blir en högre risk för fordonstillverkare att 
garantera tillförlitlighet. Idag är det vanligt att denna risk sprids mellan återförsäljare och produktion 
men ett alternativ skulle vara att all risk flyttas till produktionsledet för att skapa större incitament till 
förbättring. 
Åkerierna kräver inte enbart att HCT-dragbilar är tillförlitliga utan önskar kompletta ekipage där alla 
fordonsdelar fungerar ihop. Därmed finns stor efterfrågan på helhetsansvar där en part kan 
garantera tillförlitligheten för ett helt ekipage. Samtidigt finns det en osäkerhet i hur mycket 
kunderna är beredda att betala varvid möjligheterna till värdefångst är osäkra. Den största 
utmaningen är dock att ett helhetsåtagande kan sänka fordonstillverkarnas marginaler eftersom de 
är lägre på icke motordrivna fordon. Eftersom vinstmarginalen är ett viktigt nyckeltal finns risk att 
fordonstillverkarna drar sig för att lansera något som efterfrågas på marknaden. Detta är i linje med 
den tes som drivs av Johnson et al. (2008) angående barriärer mot förändring. 
6.5 Åkeriets värdeerbjudande 
Det värde ett åkeri erbjuder sin kund, transportköparen, är en kostnadseffektiv, flexibel och 
tidseffektiv transport. Dessa värden kommer vara fortsatt viktiga på en transportmarknad med HCT-
fordon. Tillhör åkeriet det så kallade premiumsegmentet, vilket ofta är fallet på den svenska 
marknaden, så är även image i form av till exempel miljöhänsyn ett erbjudet värde till kunden. 
Ett av de starkaste incitamenten till att införa HCT är att kostnadseffektivisera transporter för att 
uppnå krav på lägre transportpris. HCT reducerar såväl bränslekostnader som personalkostnader per 
transporterad godsmängd. Därmed stärks värdeerbjudandet kostnadseffektiva transporter. 
Kostnadseffektivitet är även ett viktigt värde för kombitransportlösningar eftersom Nelldal (2013) 
menar att kostnaden för matartransporter måste minimeras för att fler skall övergå till att köra delar 
av transporten via järnväg. 
Med möjligheten att transportera en större godsmängd tillåts en ökad flexibilitet för åkeriet. Där 
transportarbetet är stort kan man köra HCT-fordon och för andra sträckor med mindre 
transportarbete kan man köra konventionella lastbilar. Denna flexibilitet kan dock begränsas om 
åkaren finner det alltför kostsamt eller komplicerat att ställa om från ett konventionellt fordon till 
HCT vilket är samma förklaringar som Utterback (1994) ger för att man inte ställer om till nya 
teknologier. Här kan vikten av ett system liknande det europeiska modulsystemet belysas då det 
tillåter användandet av befintlig utrustning vid en övergång till HCT. Ytterligare ett hot mot 
värdeerbjudandet flexibla transporter är de begränsningar som finns i resursen infrastruktur. Trots 
65 
 
ett tillåtande av större lastkapacitet är det inte säkert att transportören kan ta sig fram på grund av 
försvårad framkomlighet, något som hindrar uppfyllandet av transportkravet transportarbete. 
Den begränsade infrastrukturen riskerar att i hög grad även påverka värdeerbjudandet tidseffektiva 
transporter. Åkeriet kan behöva köra omvägar för att undvika exempelvis broar som inte håller eller 
kurvor som är för snäva. Eftersom infrastrukturen är begränsad och att HCT därmed eventuellt inte 
blir tillåtet överallt ökar känsligheten för störningar i trafiken. Om den tillåtna vägen blockeras är det 
inte möjligt att välja vilken alternativ väg som helst. En sänkt tillåten hastighet på vissa sträckor och 
en eventuellt förlängd omkopplingstid av ekipage riskerar att förlänga tiden för transporten 
ytterligare. Dessa punkter relaterade till tid gör att tidseffektiva transporter ses som en av de 
svåraste utmaningarna med HCT för ett åkeri. En minskad trängsel till följd av färre fordon kan dock 
reducera tidsåtgången. Riskerna kan även minimeras om man kartlägger och förstärker 
infrastrukturen innan implementering av HCT.  
Infrastrukturen är till hög grad något som åkeriet inte själv kan påverka utan ett beroende till en 
extern part existerar. I likhet med van Rijn (2013) kan vi därför se ett behov av en aktör som för 
åkeriernas gemensamma talan mot lagstiftare och myndigheter. Här spelar Sveriges Åkeriföretag en 
central roll och branschorganisationen har redan visat sig drivande i frågan genom omfattande 
lobbyarbete. Även fordonstillverkaren har en stark position i kontextförändringen. Med hänsyn tagen 
till vikten av att förstå sin kund och behovet av att denne ska vara lönsam finns mycket som talar för 
att fordonstillverkaren bör ta ställning för åkerierna. Detta för att förbättrad infrastruktur kan skapa 
förutsättningar för åkeriet att erbjuda tidseffektiva transporter.  
Strävan efter att uppnå tidseffektiva transporter innebär att flertalet åkerier helt avstår 
kombitransporter. Detta eftersom järnvägen saknar tillräcklig kapacitet för att upprätthålla 
kvalitetskraven. Resursen infrastruktur begränsar därmed möjligheterna att ändra transportmetod 
för att bättre uppfylla transportkraven eftersom kvaliteten inte får försämras. Denna begränsning 
kommer kvarstå även vid ett införande av HCT. 
Liksom fordonstillverkare riktar sig mot olika kundsegment kan även åkerier göra det. Flera av de 
åkerier vi intervjuat har sett en övergång till HCT som en möjlighet att rikta sig mot en form av 
premiummarknad och profilera sig i jämförelse med utländska lågkostnadsalternativ. Till detta 
värdeerbjudande hör miljöhänsyn eftersom ett åkeri som kör HCT har en reducerad miljöpåverkan 
per transporterad godsmängd. Ett attraktivt fordon med extra kapacitet och motorstyrka kan 
dessutom innebära att åkeriet erbjuder en premiumprofil som uppskattas av varuägaren. 
Sammantaget ser vi att dessa punkter gör att HCT stärker åkeriets image. 
6.6 Åkeriets värdeskapande 
Åkerier skapar sina värdeerbjudanden med hjälp av tre huvudsakliga resurser; kompetenta förare, 
effektiva fordon och logistikplanering. Betydelsen av dessa resurser beräknas öka vid ett införande av 
HCT. Vi har sett att förarens körsätt i stor grad påverkar fordonets driftekonomi, något som även 
fordonets prestanda gör. För att möjliggöra en tids- och kostnadseffektiv transport krävs även god 
logistikplanering som kan maximera fyllnadsgrad och optimera rutter. 
Flera intervjupersoner poängterar svårigheten att få tag på kompetenta förare varvid de ser resursen 
personal som en flaskhals. Med HCT krävs ett mindre antal förare per transportarbete vilket minskar 
denna svårighet. Samtidigt kan kraven för att köra de större fordonen öka vilket minskar tillgången 
med rätt kompetens. Detta vägs dock upp av att det på många håll finns hopp om att de högre 
kraven kommer öka statusen för lastbilsföraryrket. Den höjda statusen kan locka fler personer till 
66 
 
branschen vilket sammantaget gör att värdeskapande genom kompetenta förare kommer påverkas 
positivt vid ett införande av HCT.  
Ett effektivt fordon är en förutsättning för att åkeriet ska kunna göra sig en vinst på transporten den 
utför åt varuägaren. HCT-fordon är mer bränsleeffektiva än konventionella lastbilar vilket gynnar 
denna källa till värdeskapande. Dessutom ökar bränslets andel av åkeriets totala rörliga kostnader 
samtidigt som personalkostnadernas andel minskar. Detta ökar betydelsen av att effektivisera 
fordonet ytterligare samt ger mer utrymme för att betala kompetent personal. Hur bränsleeffektivt 
fordonet kan bli beror i stor utsträckning på fordonstillverkaren genom effektivisering av nuvarande 
fordon eller övergång till alternativa bränslen. Transportören kan dock själv påverka fordonets totala 
effektivitet genom att använda rätt fordon för rätt uppgift. Helt olika typer av fordon kan behövas för 
styckegodstransporter och skogstransporter varvid användningsområdet måste beaktas vid nyinköp. 
Ett potentiellt hinder mot denna anpassning av fordon är dock föreslagna regleringar för framtida 
HCT-fordon. Kravställningen för HCT-ekipage kan innebära att man inte fritt kan välja 
kopplingsanordningar eller bromssystem vilket riskerar att hämma effektiviteten. 
Den utökade lastkapaciteten som HCT innebär ökar incitamenten för samlastning och annan 
logistikplanering för att uppnå krav om maximerad fyllnadsgrad. Denna typ av värdeskapande får 
därmed ökad betydelse för transportören. Logistikplaneringen kan dock försvåras med HCT genom 
begränsningar i infrastrukturen och andra regleringar som följer ett sådant införande. På grund av 
förbud att köra en viss sträcka eller en viss tid kan planering av returtransporter kompliceras och 
transportören tvingas göra avvägningen mellan tidsförlust och sänkning av fyllnadsgrad. Då en 
implementering av HCT i nuläget enbart gäller Sverige kompliceras planeringen av utlandstransporter 
vilka representerar en stor del av Sveriges transporter. Som nämnts kan gränsövergången 
underlättas om man fortsätter att tillämpa det europeiska modulsystemet.   
6.7 Åkeriets värdefångst 
Ett åkeri skaffar sig idag sin huvudsakliga inkomst genom att sälja transportlösningar och 
logistiktjänster till transportköpare. Dessa värdefångster kommer vara centrala även vid ett 
införande av HCT men det förväntas uppstå utmaningar i att ta vara på det extra värde som HCT 
skapar.  
Det råder en stor efterfrågan på högkapacitetstransporter vilket talar för en behållen eller ökad 
försäljningsvolym för de åkerier som övergår till HCT. Marginalen som åkeriet får för varje 
transportförsäljning med HCT-ekipage är dock osäker och risken är stor att varuägaren tar större 
delen av vinsten från kostnadseffektiviseringen. Här ses tydligt att varuägaren har, som Bowman & 
Ambrosini (2000) benämner det, en stor förhandlingsstyrka. Då varuägaren har flera olika alternativa 
transportörer att kontakta ökar dess potential att sänka transportpriset ytterligare. 
Samtidigt innebär efterfrågan på HCT att en mer komplicerad logistik uppstår. Framförallt innebär 
mer gods per lastbil att incitamenten för samlastning ökar för att upprätthålla fyllnadsgraden. 
Dessutom kan begränsningar inom resursen infrastruktur göra att transporten behöver ske på andra 
vägar eller vid andra tidpunkter än tidigare varvid flöden kan behöva omjusteras för att maximera 
effektiviteten. Precis som för försäljningen av transportlösningar ligger dock svårigheten i att ta 
betalt för det mervärde man skapar eftersom varuägaren har bättre förhandlingsposition. 
Värdefångst genom försäljning av logistiktjänster kommer därför främst vara ett vinnande koncept 
för transportörer med god förmåga att göra affärer. Genom att visa på den ökade nyttan kan de ta ut 
ett högre pris.  
67 
 
Utifrån det empiriska resultatet har vi identifierat en ny källa till värdefångst för åkeriet vilken lättare 
kan uppnås om HCT införs i Sverige. Denna punkt benämner vi försäljning baserat på klimatpåverkan. 
Transportkraven på miljöhänsyn ökar, både internt och externt, och HCT:s reducerande av utsläpp 
per godsmängd hjälper till att uppfylla dessa krav. Även om låg miljöpåverkan redan idag efterfrågas 
och vissa varuägare har det som krav för att transportavtalet ska bli av så är det idag relativt få som 
kan tänka sig att betala för det. Flera åkerier har förhoppningar om att det kommer ändras i 
framtiden och åkeriet får en chans att stärka sin image. Oavsett om betalningsviljan kommer att 
förändras eller ej så är försäljning baserat på klimatpåverkan viktig. Detta eftersom en låg 
klimatpåverkan är styrande till om en affär blir av eller inte även om den inte styr prisnivån.  
6.8 Affärsmodellsramverk för HCT 
De nyckelområden som hittills diskuterats skapar tillsammans ett affärsmodellsramverk för HCT, se 
Tabell 11.  Modellen bygger på Tongur & Engwalls (2014) tre dimensioner av en affärsmodell och 
speglar befintliga nyckelområden för fordonstillverkaren samt för dess kund, åkeriet. Samtidigt visas 
även de nya områden som kan tillkomma som en följd av en övergång till HCT.  
Samtliga av de befintliga områdena kommer vara fortsatt viktiga eller få ökad betydelse på en 
marknad med HCT.  Några av dem kan dock få nya förutsättningar eller bli svårare att uppnå. Varje 
nyckelområde har därför tilldelats en viss färg som indikerar hur lång väg fordonstillverkaren och 
åkeriet har att gå för att kunna erbjuda, skapa eller fånga in värde inom respektive komponent. Grön 
markering innebär att aktören har relativt lätt att uppfylla vad som krävs inom området. Gul 
markering indikerar att det råder osäkerheter för hur situationen kommer bli och för hur aktören bör 
bete sig i den. När ett område förväntas medföra större svårigheter för aktören vid ett införande av 
HCT har det markerats rött.  
Tabell 11. Affärsmodell för en fordonstillverkare respektive ett åkeri efter ett införande av HCT i Sverige 
 
Ett införande av HCT i Sverige innebär ej en helt ny affärsmodell för vare sig fordonstillverkaren eller 
för åkeriet. Istället innebär HCT, som Cavalcante et al. (2011) beskriver, en utvidgning av 
affärsmodellen. Majoriteten av delarna i affärsmodellen finns kvar i den nya kontexten och några få 
68 
 
områden läggs till för att tillvarata de möjligheter som dyker upp. De punkter som kvarstår tenderar 
dock att ändras i betydelse, flertalet blir ännu viktigare vid HCT då de kan spela en avgörande roll för 
om HCT ska gynna en aktör. 
De områden som förväntas bli svårare att uppnå än tidigare kan kräva extra ansträngningar eller 
investeringar för att uppfylla. Det är därför viktigt som Johnson et al. (2008) rekommenderar att först 
säkerställa att förändringen av affärsmodellen innebär så pass stora möjligheter för företaget att den 
är värd ansträngningen. Detta kan dock sättas i kontrast till Utterback (1994) som poängterar att 
flera företag misslyckas just för att de väntar för länge innan de ställer om för en förändring. För den 
typ av kontextförändring som studeras i detta arbete kan det rentav vara omöjligt att avstå en 
affärsmodellsförändring i och med att lagen skrivs om och fordonstillverkaren riskerar att förlora 
kunder om den inte förändrar sin verksamhet.  
De olika argument som förs fram av Johnson et al. (2008) och Utterback (1994) speglas även hos 
Scania. Det råder olika åsikter om hur situationen med HCT ska hanteras för att skapa så stor nytta 
som möjligt för företaget och för kunden. Åsikterna inom organisationen går i viss utsträckning isär 
även när det gäller tolkningen av företagets affärsmodell. Scanias officiella affärsmodell är tydligt 
visualiserad men våra observationer tyder på att det finns olika tolkningar av dess olika 
komponenter. Saknaden av en uttryckt gemensam tolkning av företagets nuvarande affärsmodell 
riskerar som Johnson et al. (2008) varnar för att försvåra förändringsarbetet mot HCT. 
Förutom att konsensus kring den egna affärsmodellen kan försvåra förändringsarbetet tyder våra 
empiriska resultat på att god förståelse för kundens affärsmodell är kritiskt. Detta beror på att 
regelverksförändringar förutom att ge direkta konsekvenser för företaget även påverkar och 
påverkas av kunden samt deras kunder. De täta kopplingarna mellan aktörerna innebär att 
regelverksförändringarna sprider sig mellan dem och skapar konsekvenser för hela kedjan. Detta 
visualiseras i Figur 17. 
 
Figur 17. Påverkan vid förändring av regelverk 
Beroende på dynamiken i leverantörskedjan och vilken typ av regelverksförändring som är aktuell så 
kan relationen mellan aktörerna se olika ut. När det gäller införandet av HCT påverkas alla aktörer av 
det lättade regelverket. Samtidigt har varuägaren längst ner i modellen en mycket stark ställning 
varvid påverkan sprider sig uppåt till transportören och slutligen når fordonstillverkaren. Varuägaren 
har även varit pådrivande för att få myndigheterna att genomföra förändringen.  
Varuägarens krav innebär att transportören behöver göra justeringar i sin affärsmodell vilket i sin tur 
leder till effekter för fordonstillverkaren. Ett exempel på detta är de nya värdeområden som kan 
introduceras i fordonstillverkarens affärsmodell vid ett införande av HCT. Tack vare att kundens 
affärsmodell studerats har vi kunna identifiera nya behov. Modellen stämmer därför väl överens med 
69 
 
Kindströms (2010) poängterande av att förståelse av kundens processer är viktigt för att kunna skapa 
värde och relationer.  
Den för fordonstillverkaren nya punkten som berör värdeerbjudandet är markerad gul medan de nya 
punkterna inom värdeskapande och värdefångst är röda och därför ses som större utmaningar. Detta 
anser vi spegla hela affärsmodellsramverket, områdena tenderar att bli svårare att uppnå ju längre 
till höger i modellen man befinner sig. Vi tror att detta beror på att de värdeerbjudanden som HCT 
medför är lättare att identifiera och det är dessa som varit drivkraften för många aktörer i det 
svenska HCT-arbetet. I de studier och demoprojekt som genomförts har man sedan arbetat mycket 
med att påvisa dessa värdeerbjudanden och även i viss utsträckning försökt undersöka hur de kan 
skapas. Områdena inom värdeskapandet blir dock något svårare att uppnå än de inom 
värdeerbjudandet eftersom företagen inte har den erfarenhet eller kompetens som krävs för vissa 
processer.  
Den komponent som fått minst uppmärksamhet i det nationella HCT-arbetet och vilken vi ser 
innehåller störst svårigheter är infångandet av värde. Detta är i linje med Kindströms (2010) 
resonemang om att utvecklande av intäktsmekanismer är den mest svårhanterliga nyckelaspekten 
för tjänsteinriktade affärsmodeller. Även om HCT inte innebär en fullt tjänstebaserad affärsmodell 
inkluderas ett antal olika tjänster i verksamheten. Ett exempel är demoprojektet för HCT i Pajala som 
stämmer väl överens med flera av Kindströms (2010) nyckelaspekter. Infångandet av värde innebär 
stora osäkerheter för både fordonstillverkaren och åkeriet vilket diskuterats i samband med 
vinstfördelning efter en HCT-effektivisering. Denna osäkerhet i transportkedjan kan förklaras med 
Bowman & Ambrosinis (2000) analys av förhandlingsrelationer. Värdefångsten försvåras ytterligare 
av att ledare i ett företag inte tar tillräcklig hänsyn till infångandet av värde, en risk som Shafer et al. 
(2005) betonar. 
Även om områdena i affärsmodellsramverket tenderar att bli svårare ju längre till höger i modellen 
man är så är de tre röda punkterna jämnt utspridda över de tre komponenterna. Två av dem är nya 
områden och fordonstillverkaren har därmed liten erfarenhet av dem. Den tredje röda punkten som 
finns i åkeriets affärsmodell, erbjudande av tidseffektiva transporter, är ingenting åkeriet eller 
fordonstillverkaren själva fullt kan påverka. Istället är de beroende av extern part och landets 
infrastruktur. Då Trafikverkets underhåll och investeringar i vägnät kan ses som en distribution av 
resurser är transportörens förutsättningar för HCT beroende av politik-institutionella faktorer i 
enlighet med Provance et al. (2011). 
6.9 Scenarier för fordonstillverkare vid HCT-försäljning 
Beroende på hur framgångsrik fordonstillverkaren är på att hantera de olika utmaningarna i 
affärsmodellen har vi identifierat ett antal scenarier vid försäljning av HCT, se Figur 18. Inom dessa 
scenarier kan fordonstillverkaren få olika ekonomiska utfall.  
70 
 
 
Figur 18. Scenarier för fordonstillverkare vid HCT-försäljning 
Ett huvudscenario är ett stort intresse för HCT bland transportsystemets aktörer. Med färre antal 
bilar per godsmängd riskerar då fordonstillverkaren en försäljningsförlust.  Denna säljförlust har dock 
potential att täckas om fordonstillverkaren kan ta mer betalt per fordon genom att öka kundens 
värde och därmed dess betalningsvilja. Om fordonstillverkare dessutom identifierar och tar vara på 
de nya affärsmöjligheter som HCT medför kan värdeökningen bli så stor att fordonstillverkaren 
erhåller en större vinst än idag. Exempel på sådana affärsmöjligheter är att utveckla och erbjuda 
tilläggstjänster eller kompletta ekipage. HCT kan även vara ett första steg i en expansionsstrategi där 
delar av produkterna och tjänsterna inom konceptet sprids till andra marknader.  
Begränsad infrastruktur och en försämrad ekonomisk situation för åkerier kan också leda till ett svagt 
intresse för HCT. Fordonstillverkaren skulle i detta huvudscenario riskera en olönsam investering som 
ej täcker utvecklingskostnaderna för HCT. För att reducera denna risk är det framförallt viktigt att 
vara en röst mot myndigheter för att säkerställa infrastrukturutbyggnad och rättvisa regelverk.  
Det sista identifierade huvudscenariot kan inträffa parallellt med de två övriga och är att varuägarna 
tar majoriteten av den vinst HCT kan medföra. Detta i form av att de utnyttjar sin makt till att sänka 
transportpriset. Varuägarnas förbättrade ekonomi kan leda till ett starkt intresse för HCT eftersom 
åkerier då investerar i HCT-fordon för att uppfylla varuägarnas transportkrav. Detta trots en 
oförändrad eller försämrad lönsamhet för åkerierna. Den förändrade prisbilden kan även leda till ett 
försvagat varumärke hos de fordonstillverkare som erbjuder HCT. Detta eftersom det uppstår en risk 
att åkerier upplever att fordonstillverkaren genom att arbeta för ett HCT-införande går varuägarnas 
ärenden istället för att se till åkeriernas bästa. 
Utöver de beskrivna scenarierna för försäljning av HCT finns en teoretisk möjlighet att inte sälja HCT-
fordon även om regelverket tillåter det. Effekterna av ett sådant val bör utredas i en separat studie 
eftersom det inte varit vårt fokusområde. En stor risk med ett sådant beslut är dock att 
marknadsandelar förloras till konkurrenter. 
 
 
Scenarier vid 
HCT-försäljning 
Starkt intresse för HCT 
Försäljning av färre 
fordon 
Värdeökning täcker 
säljförlust 
Värdeökning ger 
större vinst än idag 
Tilläggstjänster 
Kompletta ekipage 
Expansionsstrategi 
Svagt intresse för HCT 
Försäljning täcker ej 
utvecklingskostnader 
Varuägarna tar vinsten 
Risk att åkerier tappar 
förtroendet för 
fordonstillverkare 
71 
 
7 Slutsatser 
Detta avsnitt inleds med besvarandet av studiens två underliggande forskningsfrågor. Därefter 
besvaras den övergripande forskningsfrågan vilket svarar mot studiens praktiska syfte och tydliggör 
vilken påverkan ett tillåtande av HCT-fordon får för fordonstillverkare i Sverige. 
Slutligen diskuteras det vetenskapliga bidraget och studiens uppfyllande av det vetenskapliga syftet. 
Detta avsnitt inkluderar en diskussion kring arbetets avgränsningar och metod, detta för att ge 
förslag på framtida studier. 
 
 
72 
 
7.1 Hur påverkas förutsättningarna för kombitransporter vid ett införande av HCT? 
Resultaten från denna studie visar att HCT endast marginellt förväntas påverka förutsättningarna för 
kombitransporter. Detta eftersom ett införande av HCT inte påverkar de avgörande faktorerna för 
transportvalet. Istället är järnvägens infrastruktur den styrande faktorn. Därmed indikeras att HCT 
inte kommer att leda till något stort modalskifte från järnvägstransporter till vägtransporter. Studien 
ger därmed ökad klarhet i vad McKinnon (2011) ser som en osäkerhet vid tillåtande av längre eller 
tyngre lastbilar. Samtidigt kontrasteras Åkerman & Jonssons (2007) slutsats att ett tillåtande av 
tyngre och längre lastbilar riskerar att öka vägtransporternas marknadsandel. Att HCT i Sverige ej 
skulle ge ett modalskifte från järnväg till landsväg är i linje med resultaten i kanadensiska försök med 
dubbla semitrailers. 
Ett införande av HCT kan dock i begränsad omfattning påverka förutsättningarna för kombitrafik. 
Detta eftersom vägtransporter bättre än tidigare förväntas kunna uppfylla kraven på pris och miljö. 
Därmed kan renodlade vägtransporter bli mer fördelaktiga på vissa sträckor där kombitrafik idag är 
de mest gynnsamma.  Samtidigt förväntas kombitrafikens matartransporter och omlastningar 
effektiviseras med HCT vilket motverkar incitamenten att använda vägtransporter istället för 
kombitrafik. Framförallt gynnar HCT kombitransporter med större enhetslaster som idag inte 
utnyttjar 
lastbilarnas 
fulla 
kapacitet. 
Större 
enhetslaster 
innebär 
i 
sin 
tur 
sänkta 
omlastningskostnader då antalet lyft minskas.  
Sammanfattningsvis innebär begräsningar i infrastrukturen att HCT, i motsats till tidigare ovissheter, 
inte förväntas ge ett modalskifte från järnväg till väg. HCT förväntas effektivisera kombitrafikens 
matartransporter samt gynna större enhetslaster vilket sänker kombitrafikens kostnader. Detta har 
en neutraliserande effekt mot att HCT stärker vägtransporternas möjligheter att uppfylla krav på 
lägre pris och minskad miljöpåverkan. 
7.2 Inom vilka områden kan en fordonstillverkare vid införande av HCT öka värdet för 
sina kunder? 
I denna studie har fyra huvudområden identifierats där fordonstillverkare vid införande av HCT kan 
öka värdet för sina kunder. Dessa områden är sänkning av driftkostnader, maximering av drifttid, 
vara röst mot myndigheter samt konkurrens med andra faktorer än pris.  
Den huvudsakliga anledningen till att tillåta High Capacity Transports i Sverige är att mer gods kan 
lastas per fordon vilket medför besparingar i bränsle- och personalkostnader. Detta innebär att 
fordonstillverkare som erbjuder HCT-fordon kan hjälpa sina kunder att sänka driftskostnaderna. 
Eftersom betydelsen av bränsleeffektivitet ökar till följd av bränsleandelens ökning av totala rörliga 
kostnader ökar vikten av att utveckla effektiva och kundanpassade fordon. Detta kan göras genom 
att fordonstillverkare fortsätter sitt arbete med att utveckla effektiva motorer. För att sänka 
driftkostnaderna ytterligare kan fordonstillverkare erbjuda förarutbildning för HCT eftersom 
körsättet är starkt relaterat till fordonets bränsleförbrukning. Körsättet kan också förbättras med 
tekniska hjälpmedel som kan installeras i ekipagen. 
Körsättet påverkar samtidigt slitaget av fordonet och därmed dess drifttid. Maximering av drifttid har 
hög relevans för åkerier. Då HCT innebär ökade investeringskostnader per fordon och då varje 
ekipage transporterar ett större ekonomiskt värde blir drifttiden av ännu större vikt med HCT. 
Därmed ökar betydelsen att fordonstillverkaren utvecklar och erbjuder produkter och tjänster som 
maximerar drifttiden. Den nya typen av transport innebär dessutom att fler fordonskomponenter 
behöver samverka vilket ökar risken för driftstopp. Det ökade samverkansbehovet innebär att 
utveckling, försäljning och underhåll av kompletta ekipage är ett potentiellt nytt område för 
fordonstillverkaren. 
73 
 
Ett annat område som är mycket viktigt för åkerier är att kunna erbjuda tidseffektiva transporter. 
Detta värdeerbjudande förväntas vara svårast att uppnå vid en övergång till HCT på grund av 
begränsningar som framförallt är relaterade till tillgänglig infrastruktur. Åkeriet har själv svårt att 
påverka infrastrukturen eftersom de har svårt att påverka lagstiftare och myndigheter. Som en stor 
aktör i transportsystemet kan däremot fordonstillverkaren hjälpa sin kund genom att föra dess talan. 
Lagstiftare och myndigheter kommer även sätta andra förutsättningar för HCT, till exempel genom 
särskilda fordonskrav. Med god förståelse för kundens situation kan fordonstillverkaren genom 
kontakt med myndigheter påverka dessa förutsättningar. 
För att skydda infrastrukturen diskuterar beslutsfattare krav om att HCT-fordon ska vara utrustade 
med system som kan skicka information till externa organ vid överträdelse av regler. Flera åkerier har 
uppgett att en sådan lösning kan minska fusket inom transportnäringen och hjälpa dem att 
konkurrera på lika villkor. Framförallt stärks deras konkurrenskraft mot utländska lågprisåkerier som 
måste investera i kontrollutrustning samt får svårare att komma runt gällande lagar och regler. 
Ytterligare ett argument som talar för att konkurrenssituationen förändras vid införande av HCT är 
att personalandelen av totala rörliga kostnader sjunker vilket minskar betydelsen av låga förarlöner. 
Dessutom gör HCT det möjligt för åkeriet att sänka sin klimatpåverkan och skapa en premiumprofil. 
Sammanfattningsvis bidrar åkeribranschens förändrade konkurrenssituation till att åkeriet med HCT 
ökar sina möjligheter att konkurrera med andra faktorer än lågt pris.  
Sammantaget kan fordonstillverkaren nyttja HCT-fordon för att öka värdet för sin kund. Genom att 
möjliggöra transport av mer gods per fordon kan åkeriets driftkostnad sänkas. Dessutom ökar vikten 
av dedikerade produkter och tjänster för att kunna maximera HCT-fordonens drifttid. 
Fordonstillverkaren bör också föra åkeriets talan mot myndigheter för att skapa goda förutsättningar 
för alla parter vid införande av HCT. Slutligen ger erbjudande av HCT-fordon åkeriet chans att 
konkurrera med andra faktorer än pris. 
7.3 Hur kan en fordonstillverkares affärsmodell påverkas vid införande av HCT i 
Sverige till följd av förändrade villkor för styckegodstransporter? 
Ett införande av HCT förväntas medföra att färre lastbilar behövs för att transportera styckegods 
eftersom varje HCT-fordon kan transportera mer gods än konventionella lastbilar. Konsekvenserna av 
detta motverkas dock av att behovet av godstransporter i Sverige förväntas dubbleras innan 2050. 
Däremot förutspås inget stort modalskifte från järnväg till landsväg vilket skulle kunna ge 
fordonstillverkaren nya kundgrupper. Istället gör neutraliserande faktorer att det är svårt att förutse 
om ett eventuellt mindre modalskifte skulle innebära att fler kunder väljer HCT eller om andelen 
kombitransporter ökar. 
Samtidigt innebär ett införande av HCT nya villkor för styckegodstransporter vilket medför större 
krav på de tillgängliga resurserna i transportsystemet. Dessa resurser är fordon, infrastruktur, 
personal och logistik vilka tillsammans styr val av transportmedel för ett givet transportbehov.  
Eftersom efterfrågan på HCT-fordon är hög är fordonstillverkare pressade att erbjuda HCT-fordon för 
att undvika att marknadsandelar förloras till konkurrenter. De tillkomna utmaningar och krav som 
HCT ställer på fordonet behöver därför speglas i fordonstillverkarens affärsmodell för att på bästa 
sätt kunna erbjuda, skapa och fånga in värde. Av dessa utmaningar är förmågan att erbjuda åkeriet 
en låg driftskostnad en central del eftersom bränsleförbrukningen får ökad betydelse. Samtidigt 
innebär större komplexitet och ökat ekonomiskt värde för varje ekipage att både risken för driftstopp 
och effekterna av dem ökar. Därmed stärks betydelsen av att kunna erbjuda hög drifttid. Slutligen 
har nya funktioner i HCT-fordon potential att sätta åkeriet i en ny konkurrenssituation och ge den 
möjlighet att konkurrera med andra faktorer än pris.  
74 
 
De identifierade värdeområdena där fordonstillverkare kan öka värdet för sina kunder kan relateras 
till flertalet nu befintliga områden i fordonstillverkares affärsmodeller. Studien pekar därför på att 
majoriteten av värdeområdena kommer att få utökad betydelse vid ett införande av HCT. Samtidigt 
kommer förändrade villkor för dessa områden innebära att de blir svårare att uppnå. Framförallt 
kommer det bli svårare att fånga in värde. Detta eftersom infångandet av värde innehåller stora 
osäkerheter både för fordonstillverkaren och för åkeriet. Att flera av områdena bli svårare att uppnå 
innebär däremot inte att de bör tas bort från affärsmodellen utan istället bör de arbetas med i större 
utsträckning.  
Eftersom samtliga befintliga områden kvarstår i fordonstillverkares affärsmodeller indikerar studien 
att fordonstillverkarens affärsmodell ej behöver genomgå en större revidering om HCT skulle införas i 
Sverige. Däremot rekommenderas en utvidgning av affärsmodellen för att kunna erbjuda starkt 
efterfrågade kompletta HCT-ekipage.  
Avslutningsvis riskerar fordonstillverkare att sälja färre lastbilar vid ett tillåtande av HCT i Sverige. 
Däremot kan företaget nå ekonomisk förtjänst med en utvidgad affärsmodell för det nya regelverket. 
Fordonstillverkaren kan i stor utsträckning behålla sin befintliga affärsmodell men några nya 
värdeområden kan läggas till. Utmaningen ligger istället i att uppnå värdeområdena då de både ökar i 
betydelse och får nya villkor. Uppnås detta skapas nya möjligheter för fordonstillverkaren som får 
chans att ta mer betalt per fordon och bedriva en framgångsrik verksamhet. 
7.4 Vetenskapligt bidrag och förslag på framtida studier 
Studiens vetenskapliga bidrag består av ökad kunskap om hur fordonstillverkares affärsmodeller 
påverkas vid förändring av statliga regelverk. Studien utvidgar därmed den kunskap som Tongur & 
Engwall (2014) tillfört teorin genom sin studie av hur fordonstillverkares affärsmodeller påverkas av 
teknikskiften. 
Studiens vetenskapliga bidrag är även i form av att visa hur en regelverksförändring som påverkar 
flera aktörer i en leverantörskedja sprider sig via kedjans inbördes relationer. Studien har i likhet med 
Tongur & Engwall (2014) studerat affärsmodeller utifrån tre värdeperspektiv och gjort så för både 
fordonstillverkare själva och deras kunder. Detta har påvisat att förändrade villkor längre ned i 
leverantörskedjan påverkar affärsmodellen för fordonstillverkaren som är högst upp i kedjan av de 
studerade aktörerna. 
Studien har visat hur en fordonstillverkare kan förändra sin affärsmodell för att anpassa sig till de nya 
förutsättningar som HCT innebär. Ett förslag till framtida studie är att analysera hur lönsamheten 
skulle påverkas om fordonstillverkaren inte väljer att förändra sin affärsmodell och inte erbjuda 
fordon anpassade för HCT. 
Det framtagna ramverket för ett företags och dess kunds affärsmodell har potential att generaliseras 
till förändrade regelverk inom andra marknader och produktsegment. För att bekräfta detta bör man 
dock utföra fler studier inom andra produktsegment och på andra geografiska marknader. 
Framförallt inom transportsektorn finns risk för stora variationer mellan olika länder eftersom 
infrastrukturen och lagarnas utformning har stor påverkan samtidigt som de kan variera kraftigt 
mellan olika länder.  
Eftersom studien har en kvalitativ ansats i syfte att belysa de komplexa förändringar som HCT medför 
för olika intressenter har fokus legat på att få ett djup i ett begränsat antal intervjuer. Dessa har 
genomförts inom fjärrtransport av styckegods. Avgränsningen till styckegodstransporter innebär att 
generalisering för hela den svenska transportmarknaden försvåras. Därmed finns behov av att göra 
motsvarande studie för andra transportslag. Detta bör göras genom en omfattande 
75 
 
marknadsundersökning som kartlägger efterfrågan på HCT-fordon och ger en mer representativ bild 
av den svenska marknaden. Detta bör med fördel kombineras med en kostnadsanalys för både 
fordonstillverkare och transportörer. En sådan fördjupad undersökning skulle minimera risken att 
fordonstillverkare bildar en opinion mot politiker och myndigheter som inte säkert är representativ 
för samtliga kunder. 
Studiens resultat indikerar att logistikplaneringen försvåras. Ett förslag på framtida studie är att göra 
en djupare analys av hur logistiken kan utformas för att på bästa sätt utnyttja HCT-fordon. En sådan 
studie har potential att visa på ytterligare effektivisering av transportsystemet. Samtidigt kan fler 
förändringar av aktörernas affärsmodeller föreslås för att uppnå vinst för systemets samtliga aktörer. 
 
 
76 
 
8 Referenser 
ACEA, European Automobile Manufacturers Association, 2014. http://www.acea.be/about-
acea/what-we-do. [Online] Tillgänglig på: http://www.acea.be/about-acea/what-we-do [Hämtad 24 
March 2014]. 
Alvesson, M. & Sköldberg, K., 2008. Tolkning och reflektion: vetenskapsfilosofi och kvalitativ metod. 
2nd ed. Danmark: Studentlitteratur. 
Amit, R. & Zott, C., 2010. Business model innovation: Creating value in times of change. IESE Business 
School. 
Anderson, J.C. & Wouters, M., 2013. What You Can Learn From Your Customer’s Customer. MIT Sloan 
Management Review, 54(2), s. 75-82. 
Arnäs, P.O., Arvidsson, N., Börjesson, F. & Liljestrand, K., 2013. Behov och nyttor av transporter med 
hög kapacitet (HCT) inom olika branscher och för olika varuslag - En förstudie inom ramen för FoI-
programmet High Capacity. Göteborg: Chalmers tekniska högskola. 
BIL Sweden, 2014. Nyregistreringar december 2013 def. [Online] Tillgänglig på: 
http://www.bilsweden.se/statistik/arkiv_02_11/arkiv-
nyregistrering_per_manad_2013/nyregistreringar-december-2013-def [Hämtad 15 april 2014]. 
Bohm, P., 2014. Mailkonversation 23:e maj 2014. Cliffton Mining. 
Bowman, C. & Ambrosini, V., 2000. Value Creation Versus Value Capture: Towards a Coherent 
Definition of Value in Strategy. British Joumal of Management, 11, s. 1-15. 
Cavalcante, S., Kesting, P. & Ulhøi, J., 2011. Business model dynamics and innovation: (re)establishing 
the missing linkages. Management Decision, 49(8), s. 1327-42. 
Charters, W.W.S., 2001. Developing markets for renewable energy technologies. Renewable Energy, 
(22), s. 217-22. 
Cider, L. & Ranäng, S., 2013. Slutrapport Duo2-Trailer. Fordonsstrategisk Forskning och Innovation. 
CLOSER, 2014. Stort intresse för tyngre och längre lastbilar – marknaden vaknar även utanför skogen. 
[Online] Tillgänglig på: http://closer.lindholmen.se/nyheter/stort-intresse-tyngre-och-langre-
lastbilar-marknaden-vaknar-aven-utanfor-skogen [Hämtad 3 april 2014]. 
Collis, J. & Hussey, R., 2009. Business Research: A Practical Guide for Undergraduate & Postgraduate 
Students. 3rd ed. Wakefield: Palgrave Macmillan. 
Davenport, T.H., Harris, J.G. & Kohli, A.K., 2001. How Do They Know Their Customers So Well? MIT 
Sloan Management Review, s. 31-42. 
Denscombe, M., 2004. Forskningens grundregler: Samhällsforskarens handbok i tio punkter. Lund: 
Studentlitteratur. 
Denscombe, M., 2010. Good Research Guide : For small-scale social research projects. 4th ed. 
Berkshire: Open University Press. 
Dressler, N. & Gleisberg, J., 2009. Truck industry 2020: The future is global. Tyskland: Roland Berger 
Strategy Consultants. 
Easterby-Smith, M., Thorpe, R. & Lowe, A., 2002. Management Research: An Introduction. 2nd ed. 
Wiltshire: Sage Publications. 
Eckhardt, J.T. & Shane, S.A., 2003. Opportunities and Entrepreneurship. Journal of Management, 
3(29), s. 333-49. 
Electrification Coalition, 2013. State of the Plug-in Electric Vehicle Market. Washington: Electrification 
Coalition. 
77 
 
Europeiska gemenskapernas kommission, 2007. Handlingsplan för godslogistik. Bryssel: Europeiska 
gemenskapernas kommission. 
Europeiska kommissionen, 2011. Vitbok - Färdplan för ett gemensamt europeiskt transportområde – 
ett konkurrenskraftigt och resurseffektivt transportsystem. Bryssel: Europeiska kommissionen. 
Europeiska kommissionen, 2013. Weights and dimensions - Transport. [Online] Tillgänglig på: 
http://ec.europa.eu/transport/modes/road/weights-and-dimensions_en.htm [Hämtad 28 maj 2014]. 
Europeiska Unionens Råd, 1996. RÅDETS DIREKTIV 96/53/EG. Europeiska Gemenskapernas officiella 
tidning, 25 Juli. 
FFI, 2013. Programbeskrivning för delområdet Transporteffektivitet. Programbeskrivning. 
Fordonsstrategisk Forskning och Innovation. 
FFI, 2014. FFI Transporteffektivitet projektkatalog 20140113. Projektkatalog. Fordonsstrategisk 
Forskning och Innovation. 
Flanagan, J.C., 1954. The Critical Incident Technique. Psychological Bulletin, 51(4), s. 327-58. 
García-Murillo, M. & Annabi, H., 2002. Customer Knowledge Management. The Journal of the 
Operational Research Society, 53(8), s. 875-84. 
Johnson, M.W., Christensen, C.M. & Kagermann, H., 2008. Reinventing Your Business Model. Harvard 
Business Review, 86(12), s. 57-68. 
Jormsjö, A., 2013. High Capacity Transports, HCT - Försök med långa och tunga godstransporter i 
Sverige. Stockholm, 2013. Transportstyrelsen. 
Karlsson, A., 2014. Elmsäter-Svärd tror på 74-tonsbeslut före valet. [Online] Tillgänglig på: 
http://transportnet.se/nyheter/elmsater-svard-tror-pa-74-tonsbeslut-fore-valet/ [Hämtad 3 april 
2014]. 
Khanna, T., Vargas, I. & Palepu, K.G., 2005. Haier: Taking a Chinese Company Global. Case Study. 
Boston: Harvard Business Review Harvard Business School. 
Kindström, D., 2010. Towards a service-based business model – Key aspects for future competitive 
advantage. European Management Journal, 28, s. 479-90. 
Kotler, P. & Keller, K.L., 2012. Marketing Management. 14th ed. New Jersey: Prentice Hall. 
KTH, 2014. KTH | Scania. [Online] Tillgänglig på: 
http://www.kth.se/samverkan/samverkansmodellen/partnerskap/2.58962/scania-1.435969 [Hämtad 
15 april 2014]. 
Kyster-Hansen, H. & Sjögren, J., 2013. Färdplan High Capacity Transports - Väg. CLOSER. 
Liikennevirasto, 2013. Tunga fordons dimensioner och massa. [Online] Tillgänglig på: 
http://portal.liikennevirasto.fi/sivu/www/s/trafiknat/vagar/dimensionerochmassa [Hämtad 15 mars 
2014]. 
Liljenstolpe, C. & Elofsson, K., 2009. Miljömärkning för konsumenten, producenten eller miljön?. 
Jönköping: Jordbruksverket. 
Löfroth, C. & Svenson, G., 2012. ETT – Modulsystem för skogstransporter – En Trave Till (ETT) och 
Större Travar (ST). Arbetsrapport. Uppsala: Skogforsk. 
Löfvenberg, J., 2014. Regeringen vill ha tyngre trafik. [Online] Tillgänglig på: 
http://www.transport.se/Transportarbetaren/Start/Nyheter1/Regeringen-vill-ha-tyngre-trafik/ 
[Hämtad 3 april 2014]. 
Magretta, J., 2002. Why Business Models Matter. Harvard Business Review, 80(5), s. 86-92. 
78 
 
Maier, J. & Saunders, J., 1990. The Implementation Process of Segmentation in Sales Management. 
The Journal of Personal Selling and Sales Management, 10(1), s. 39-48. 
Manfredsson, P., 2014. Market Analysis ABC Theory: Customer and Market Maturity. Södertälje, 
2014. Scania. 
Markides, C. & Charitou, C.D., 2004. Competing with Dual Business Models: A Contingency Approach. 
The Academy of Management Executive (1993-2005), 18(3), s. 22-36. 
McKinnon, A., 2009. Innovation in Road Freight Transport: Achievements and Challenges. Lissabon, 
2009. International Transport Forum. 
McKinnon, A., 2011. Improving the Sustainability of Road Freight Transport by Relaxing Truck Size 
and Weight Restrictions. In K. Klinger, ed. Supply Chain Innovation for Competing in Highly Dynamic 
Markets: Challenges and Solutions. Hershey: Idea Group Inc. s. 185-99. 
Mellin, A. & Ståhle, J., 2010. Omvärlds- och framtidsanalys – längre och tyngre väg- och 
järnvägsfordon. Linköping: VTI. 
Miles, M.B. & Huberman, A.M., 1994. Qualitative Data Analysis. 2nd ed. USA: SAGE Publications. 
Nagl, P., 2007. Longer Combination Vehicles (LCV) for Asia and the Pacific Region: Some Economic 
Implications. Bangkok: UNESCAP. 
National Heavy Vehicle Regulator, 2014a. About Performance Based Standards. [Online] Tillgänglig 
på: https://www.nhvr.gov.au/road-access/performance-based-standards/about-performance-based-
standards [Hämtad 14 mars 2014]. 
National Heavy Vehicle Regulator, 2014b. About the IAP. [Online] Tillgänglig på: 
https://www.nhvr.gov.au/road-access/intelligent-access-program/about-the-iap [Hämtad 14 mars 
2014]. 
Nationalencyklopedin, 2014a. styckegods. [Online] Tillgänglig på: http://www.ne.se/styckegods 
[Hämtad 18 mars 2014]. 
Nationalencyklopedin, 2014b. Åkeri. [Online] Tillgänglig på: http://www.ne.se/åkeri [Hämtad 16 mars 
2014]. 
Nelldal, B.-L., 2013. Färdplan för utveckling av godstransporter på järnväg och kombitransporter. 
Stockholm: KTH:s järnvägsgrupp Forum för innovation inom transportsektorn. 
Näringsdepartementet, 2013. Trafikförordning (1998:1276). [Online] Tillgänglig på: 
http://62.95.69.15/cgi-
bin/thw?%24%7BHTML%7D=sfst_lst&%24%7BOOHTML%7D=sfst_dok&%24%7BSNHTML%7D=sfst_er
r&%24%7BBASE%7D=SFST&BET=1998%3A1276%24. 
Olsen, W., 2004. Triangulation in Social Research: Qualitative and Quantitative Methods Can Really 
Be Mixed. In H.M. Ormskirk, ed. Developments in Sociology. Causeway Press. 
Olsson, P., 2013. Jula tar tåget – bra för både miljön och trafiksäkerheten. Logistikmagasinet 3-2013, 
september. s. 12-13. 
Ontario Ministry of transportation, 2011. Long Combination Vehicle Program Review. Ontario: 
Transportation Policy Branch. 
Osterwald, A. & Pigneur, Y., 2010. Business Model Generation. New Jersey: Wiley & Sons. 
Parrish, E.D., Cassill, N.L. & Oxenham, W., 2006. Niche market strategy for a mature marketplace. 
Marketing Intelligence & Planning, 24(7), s. 694-707. 
Priem, R.L., 2007. A Consumer Perspective on Value Creation. The Academy of Management Review, 
32(1), s. 219-35. 
79 
 
Provance, M., Donnelly, R.G. & Carayannis, E.G., 2011. Institutional influences on business model 
choice by new ventures in the microgenerated energy industry. Energy Policy, 39, s. 5630–37. 
Saunders, M., Lewis, P. & Thornhill, A., 2009. Research methods for business students. 5th ed. Italien: 
Pearson. 
Scania, 2011. Three paths to 2030 | Scania Newsroom. [Online] Tillgänglig på: 
http://newsroom.scania.com/en-group/2011/11/23/three-paths-to-2030/ [Hämtad 16 april 2014]. 
Scania, 2012. Effektiva malmtransporter med nya ekipage från Scania. [Online] Tillgänglig på: 
http://se.scania.com/Images/wkr0006_tcm120-349106.pdf [Hämtad 20 februari 2014]. 
Scania, 2013a. Det innovativa Scania: Forskning för en ljus framtid. [Online] Tillgänglig på: 
http://karriar.scania.com/pa_gang/2013/det-innovativa-scania-forskning-for-en-ljus-framtid.aspx 
[Hämtad 04 April 2014]. 
Scania, 2013b. Technology Road Map. Södertälje. 
Scania, 2014a. Lastbilsprogram. [Online] Tillgänglig på: http://www.scania.se/lastbilar/truck-range/ 
[Hämtad 4 april 2014]. 
Scania, 2014b. Årsredovisning 2013. Södertälje: Scania. 
Shafer, S.M., Smith, H.J. & Linder, J.C., 2005. The power of business models. Business Horizons, 48, s. 
199-207. 
Shani, D. & Chalasani, S., 1992. Exploiting Niches Using Relationship Marketing. Journal of Cinsumer 
Marketing, 9(3), s. 33-42. 
Sjögren, J. & Kyster-Hansen, H., 2013. Färdplan High Capacity Transports - Väg. CLOSER. 
Skogforsk, 2013. Fokusveckor 2013 - Bränsleuppföljning för två fordon inom ETTdemo-projektet, ST-
kran och ST-grupp. Arbetsrapport. Uppsala. 
Skogforsk, 2014. Intresseanmälan. [Online] Tillgänglig på: 
http://www.skogforsk.se/sv/EnergiEffektivaTransporter/Intresseanmalan/ [Hämtad 12 maj 2014]. 
Skogsindustrierna, 2013. Vad vi gör. [Online] Tillgänglig på: http://www.skogsindustrierna.org/om-
skogsindustrierna/vad_skogsindustrierna-gor [Hämtad 24 March 2014]. 
Smith, W.R., 1956. Product Differentiation and Market Segmentation as Alternative Marketing 
Strategies. Journal of Marketing, 21(1), s. 3-8. 
Sveriges Åkeriföretag, 2013. Fakta om åkerinäringen. [Online] Tillgänglig på: 
http://www.akeri.se/sites/default/files/uploaded_files/fakta_sv2013.pdf [Hämtad 17 mars 2014]. 
Teece, D.J., 2010. Business Models, Business Strategy and Innovation. Long Range Planning, (43), s. 
172-94. 
Teplensky, J.D., Kimberley, J.R., Hillman, A.L. & Schwartz, J.S., 1993. Scope, Timing and Strategic 
Adjustment in Emerging Markets. Strategic Management Journal, 14(7), s. 505-27. 
Tongur, S. & Engwall, M., 2014. The business model dilemma of technology shifts. Technovation. 
Trafikanalys, 2012. Godsflöden i Sverige: Analys av transportstatistik inom lastbilstrafik, bantrafik och 
sjötrafik. Stockholm: Trafikanalys. 
Trafikanalys, 2014. Transportarbete | Trafikanalys. [Online] Tillgänglig på: 
http://www.trafa.se/sv/Statistik/Transportarbete/ [Hämtad 20 april 2014]. 
Trafikverket, 2011. Trafikverkets godsstrategi. [Online] Tillgänglig på: 
http://publikationswebbutik.vv.se/upload/6337/100431_trafikverkets_godsstrategi.pdf [Hämtad 23 
March 2014]. 
80 
 
Trafikverket, 2012. Hur går prövningen av ansökan till? [Online] Tillgänglig på: 
http://www.trafikverket.se/Foretag/Trafikera-och-transportera/Trafikera-vag/Transportdispens/Hur-
gar-provningen-av-ansokan-till/ [Hämtad 17 mars 2014]. 
Trafikverket, 2013. Trafikverkets tjänster för järnväg 2013. [Online] Tillgänglig på: 
http://www.trafikverket.se/PageFiles/815/trafikverkets_tjanster_for_jarnvag_2013.pdf [Hämtad 16 
mars 2014]. 
Trafikverket, 2014. Transportsektorns utsläpp - Trafikverket. [Online] Tillgänglig på: 
http://www.trafikverket.se/Privat/Miljo-och-halsa/Klimat/Transportsektorns-utslapp/ [Hämtad 21 
april 2014]. 
Trafikverket, Vinnova & Sjöfartsverket, 2012. Slutrapport Gröna Korridorer. Trafikverket. 
Transportforsk, 2013. Intermodala terminalers interaktion i ett nätverk av hamnpendlar. Maria 
Mustonen. 
Transportforsk, 2014. Implementering av tunga lastbilar i Finland. Maria Mustonen. 
Transportstyrelsen, 2014. Transportstyrelsen får uppdrag att utreda godstransporter på 74 ton. 
[Online] Tillgänglig på: http://www.transportstyrelsen.se/sv/Nyhetsarkiv/Transportstyrelsen-far-
uppdrag-att-utreda-godstransporter-pa-74-ton/ [Hämtad 08 May 2014]. 
Tybout, A.M. & Calkins, T., 2005. Kellogg on Branding. 1st ed. Hoboken: John Wiley & Sons. 
Utterback, J.M., 1994. Mastering the Dynamics of Innovation. Boston: Harvard Business School Press. 
van Rijn, M.L.B., 2013. The commercialization of PV systems in Flanders : The interaction between 
legislative changes and business model development. Master Thesis. Eindhoven: Technische 
Universiteit Eindhoven Innovation, Technology, Entrepreneurship and Marketing. 
Verboven, F., 1999. Product Line Rivalry and Market Segmentation--with an Application to 
Automobile Optional Engine Pricing. The Journal of Industrial Economics, 47(4), s. 399-425. 
Vierth, I. et al., 2008. Långa och tunga lastbilars effekter på transportsystemet. Redovisning av 
regeringsuppdrag. Linköping: VTI. 
Yin, R.K., 2003. Case study research. 3rd ed. USA: Sage Publications. 
Åkerman, I. & Jonsson, R., 2007. European Modular System for road weight transport - experiences 
and possibilities. Stockholm: TransportForsk AB KTH. 
 
 
81 
 
9 Bilaga 1: Intervjumall Förare 
Inledning 
 
Kort beskrivning om vårt exjobb, förklarar definitionen av HCT 
 
Anledningen till att vi åker med är att få se transporten i praktiken och få höra hur ni som 
förare ställer er till att få köra tyngre och/eller längre lastbilar. 
 
 
Kan du börja med att berätta om: 
o Din roll på transportlabbet 
o Ev. tidigare arbeten relaterade till transportnäringen 
Fordon 
 
Ser ni några risker med att kunna lasta mer gods per lastbil? 
 
Vilka faktorer är viktigast för er om ni skulle få välja lastbil? 
 
Vilka fordonsegenskaper är viktigast för att underlätta intermodala transporter? 
 
Vilka extra funktioner skulle ni vilja att ett HCT-fordon var utrustat med? 
o T.ex. fleet management, fordonsvåg, backhjälp, autobroms, antisladdsystem etc. 
 
Skulle ni hellre se att lagstiftningen tillåter transporter utifrån vad fordon och infrastruktur 
klarar av än att ha fixerade maxvärden? 
 
Är ni oroliga för ökat slitage vid transport av mer gods per lastbil? 
o Tror ni att en certifiering av fordonens prestanda är att föredra? 
 
Har era transporter haft svårigheter vid vinterväglag? 
o Tror ni att detta skulle förändras med HCT? 
 
Skulle ni önska att fordonstillverkaren utöver att sälja dragbilar även erbjöd ett komplett 
HCT-ekipage? 
Personal 
 
Tror ni att förare skulle få förändrade villkor vid intermodala transporter? 
 
Skulle du vara intresserad av att köra HCT-fordon? 
 
Tror ni att det är svårare att köra ett HCT ekipage än en traditionell lastbil? 
o Anser ni att det behövs särskild utbildning för körning med HCT fordon? 
 
Vad anser ni om intern uppföljning av t.ex. hastighet och bränsleförbrukning? 
o I hur stor utsträckning tror ni körsättet påverkar bränsleförbrukning & slitage? 
o Hur ställer ni er till att skicka data om hastighetsöverträdelser och körning utanför 
tillåtet område till myndighet/kontrollorgan? 
 
Tror ni att HCT skulle förändra prispressen på förarlöner och/eller minska antalet 
cabotagetransporter? 
 
 
82 
 
10 Bilaga 2: Intervjumall Åkeri  
Inledning 
 
Kort beskrivning om vårt exjobb, förklarar definitionen av HCT 
o Hur kan HCT-fordon förändra förutsättningarna för intermodal trafik med järnväg 
och lastbil 
 
Anledningen till denna intervju är att vi ska få en förståelse för transportörens roll i 
transportkedjan och se vilka fördelar och utmaningar ni ser med användning av HCT-fordon.  
 
Är det ok för dig att vi spelar in? 
Val av transportslag 
 
Vilka transporter kör ni idag? 
 
Vilka faktorer anser ni styr val av transportmetod? 
 
Vilka faktorer tror ni styr val att välja eller välja bort intermodal transport? 
 
I vilka sammanhang skulle ni gynnas av att kunna lasta mer gods per lastbil? 
 
Ser ni några risker med att kunna lasta mer gods per lastbil? 
 
Förändrar HCT incitamenten för intermodala transporter? 
Fordon 
 
Vilka faktorer är viktigast för er när ni köper fordon? 
 
Anser ni att det är viktigt att fordonsekipage följer europeiska modulsystemet? 
 
Vilka fordonsegenskaper är viktigast för att underlätta intermodala transporter? 
 
Skulle ni förändra antalet fordon om man kunde köra mer gods per lastbil? 
 
Vilka extra funktioner skulle ni vilja att ett HCT-fordon var utrustat med? 
o T.ex. fleet management, fordonsvåg, backhjälp, autobroms, antisladdsystem etc. 
 
Skulle ni hellre se att lagstiftningen tillåter transporter utifrån fordonens och infrastrukturens 
kapacitet än att ha fixerade maxvärden? 
 
Är ni oroliga för ökat slitage vid transport av mer gods per lastbil? 
o Tror ni att en certifiering av fordonens prestanda är att föredra? 
 
Har era transporter haft svårigheter vid vinterväglag? 
o Tror ni att detta skulle förändras med HCT? 
 
Skulle ni önska att fordonstillverkaren utöver att sälja dragbilar även erbjöd ett komplett 
HCT-ekipage? 
o Skulle HCT innebära förändrade behov av tilläggstjänster? 
Personal 
 
Tror ni att förarnas villkor skulle förändras om ni gick över till intermodala transporter? 
 
Skulle ni förändra mängden personal om delar av sträckan kördes på järnväg? 
 
Skulle ni förändra mängden personal om ni kunde köra mer gods per lastbil? 
 
Anser ni att det är svårt att få tag på bra förare? 
o Hur tror ni att detta skulle förändras för HCT-fordon? 
 
Tror ni att det är svårare att köra ett HCT ekipage än en traditionell lastbil? 
o Anser ni att det behövs särskild utbildning för körning med HCT fordon? 
 
Vad anser ni om intern realtidsuppföljning av t.ex. hastighet och bränsleförbrukning? 
o I hur stor utsträckning anser ni körsättet påverkar bränsleförbrukning & slitage? 
83 
 
o Hur ställer ni er till att skicka data om hastighetsöverträdelser och körning utanför 
tillåtet område till myndighet/kontrollorgan? 
 
Tror ni att HCT skulle förändra prispressen på förarlöner och/eller minska antalet 
cabotagetransporter? 
Miljö [emissioner, buller, trängsel] 
 
Är miljö en faktor för er när ni väljer lastbil? 
o Vilka miljöfaktorer tar ni hänsyn till? 
Vinstfördelning 
 
Tror ni att HCT skulle förändra prisets betydelse för lastbilstransporter? 
 
Tror ni att ni skulle få fler kunder om ni kunde erbjuda HCT-transporter? 
 
Hur stor del av den besparing en transporteffektivisering skulle medföra tror ni att ni skulle få 
ta del av? 
o Vilka tror ni får resterande delar? 
 
Vilka risker ser ni med en förändring som gör att kostnadsbilden förändras? 
o Hur skulle dessa kunna minimeras? 
Avrundning 
 
Vilka ekonomiska incitament har ni för HCT? 
o Kort sikt 
o Lång sikt 
 
Vilka andra incitament har ni för HCT? 
 
 
84 
 
11 Bilaga 3: Intervjumall Varuägare 
Inledning 
 
Kort beskrivning om vårt exjobb, förklarar definitionen av HCT 
o Hur kan HCT-fordon förändra förutsättningarna för intermodal trafik med järnväg 
och lastbil 
 
Anledningen till denna intervju är att vi ska få en förståelse för varuägarens roll i 
transportkedjan och se vilka fördelar och utmaningar ni ser med användning av HCT-fordon.  
 
Är det ok för dig att vi spelar in? 
 
 
Kan du börja med att berätta om: 
o Din roll på företaget 
o Ev. tidigare arbeten relaterade till transportnäringen 
Val av transportslag 
 
Vilka transportlösningar använder ni idag? 
 
Vilka faktorer anser ni styr val av transportmetod? 
 
Vilka faktorer får er att välja eller välja bort intermodal transport? 
 
I vilka sammanhang skulle ni gynnas av att kunna lasta mer gods per lastbil? 
 
Ser ni några risker med att kunna lasta mer gods per lastbil? 
 
Förändrar HCT incitamenten för intermodala transporter? 
Fordon 
 
Har ni behov av transporter anpassade för internationell trafik? 
 
Skulle ni hellre se att lagstiftningen tillåter transporter utifrån fordonens och infrastrukturens 
kapacitet än att ha fixerade maxvärden? 
 
Har era transporter haft svårigheter vid vinterväglag? 
o Tror ni att detta skulle förändras med HCT? 
Personal 
 
Skulle ni förändra mängden personal om delar av sträckan kördes på järnväg? 
 
Skulle ni förändra mängden personal om ni kunde köra mer gods per lastbil? 
o Skulle arbetsprocesser för godshantering förändras? 
 
Skulle ni behöva göra ombyggnationer för att kunna hantera HCT-fordon? 
 
Tror ni att HCT skulle förändra prispressen på förarlöner och/eller minska antalet 
cabotagetransporter? 
Miljö [emissioner, buller, trängsel] 
 
Är miljö en faktor för er när ni väljer transportmetod? 
o Vilka miljöfaktorer tar ni hänsyn till? 
 
Är ni intresserade av rapportering från transportören gällande t.ex. deras koldioxidutsläpp? 
Vinstfördelning 
 
Tror ni att HCT skulle förändra prisets betydelse för lastbilstransporter? 
 
Skulle ni föredra ett åkeri som erbjöd HCT-transporter? 
85 
 
 
Hur stor del av den besparingen en transporteffektivisering skulle medföra tror ni att ni 
skulle få ta del av? 
o Vilka tror ni får resterande delar? 
 
Vilka risker ser ni med en förändring som gör att kostnadsbilden förändras? 
o Hur skulle dessa kunna minimeras? 
Avrundning 
 
Vilka ekonomiska incitament har ni för HCT? 
o Kort sikt 
o Lång sikt 
Vilka andra incitament har ni för HCT? 
86 
 
12 Bilaga 4: Kvantitativa beräkningar 
Tabell 12. Bränsle och personalkostnader för konventionell lastbil respektive HCT-ekipage, egna beräkningar utifrån indata från Scania Transportlab. 
 
Trailers 
per fordon 
Sträcka 
Tid 
Bränsle-
kostnader  
Personal-
kostnader  
Summa 
per 
transport 
Summa 
per 
Trailer 
 Summa per år  
Konventionell lastbil 
 
 
 
 
 
 
 
 
Lastning Södertälje 
 
 
15 min 
 
        68 kr            68 kr  
               68 kr  
     197 100 kr  
Vägtransport 
1 st 
521 km 
465 min 
    1 459 kr  
   2 668 kr        4 126 kr  
          4 126 kr  
 12 048 854 kr  
Omlastningstid Helsingborg 
 
 
0 min 
 
        -   kr  
           -   kr  
               -   kr  
              -   kr  
SUMMA 
1 st 
521 km 
480 min 
    1 459 kr  
   2 735 kr        4 194 kr  
          4 194 kr   12 245 954 kr  
 
 
 
 
 
 
 
 
 
HCT fordon 
 
 
 
 
 
 
 
 
Lastning Södertälje 
 
 
30 min 
 
      135 kr          135 kr  
               68 kr  
     197 100 kr  
Vägtransport 
2 st 
521 km 
465 min 
    2 042 kr  
   2 668 kr        4 710 kr  
          2 355 kr  
  6 876 366 kr  
Omlastningstid Helsingborg 
 
 
15 min 
 
        68 kr            68 kr  
               34 kr  
       98 550 kr  
SUMMA 
2 st 
521 km 
510 min 
    2 042 kr  
   2 870 kr        4 912 kr  
          2 456 kr    7 172 016 kr  
 
 
 
 
 
 
 
 
 
 
 
 
 
Kostnadsändring vid HCT-införande: 
          1 738 kr  
  5 073 938 kr  
Parameter 
Värde 
 
 
 
 
 
 
 
Transporterade trailers/år 
2920 st 
 
Fraktion: 
Konventionell 
  
HCT 
 
 
Förarkostnad 
270 kr/tim 
 
Bränsle 
35 % 
 
42 % 
 
 
Förarkostnad 
5 kr/tim 
 
Personal 
65 % 
  
58 % 
 
 
Bränslekostnad konventionell 
3 kr/km 
 
 
 
 
 
 
 
Bränslekostnad HCT 
4 kr/km 
 
Kostnad: 
-41 % 
  
Utsläpp: 
-30 % 
 
 
 
