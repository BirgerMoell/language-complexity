 
 
Additiv tillverkning för serieproduktion 
 
 
 
 
 
WALDEMAR FAGERBERG 
ALEXANDER OSBAKK 
 
 
 
 
 
MG104X Examensarbete inom Teknik och Management 
 
Stockholm, Sverige 2012 
 
 
 
 
 
 
 
 
 
 
 
 
 
 
 
Additiv tillverkning för serieproduktion 
 
Under vilka förutsättningar lämpar det sig? 
 
av 
 
Waldemar Fagerberg 
Alexander Osbakk 
 
 
 
MG104X Examensarbete inom Teknik och Management  
 
 
KTH Industriell teknik och management 
Industriell produktion 
SE-100 44 STOCKHOLM 
 
 
Sammanfattning 
Additiv tillverkning, eller ”additive manufacturing” (AM) är den ISO-standardiserade termen 
på tillverkningsmetoder som bygger detaljer genom att lagervis addera material. Det är en 
teknik som främst har använts till prototyptillverkning och fortfarande gör men som mer och 
mer börjar få fäste som tillverkningsmetod för slutanvändningsprodukter. Syftet med denna 
rapport är att undersöka under vilka förutsättningar AM lämpar sig som tillverkningsmetod 
för detaljer av plast. Förutsättningarna delas in i ett ekonomiskt, tekniskt och kunskapsmässigt 
perspektiv. Resultatet av arbetet visar att det finns vissa tydliga förutsättningar inom 
respektive kategori men också att många faktorer är avgörande eftersom AM innefattar flera 
tekniker. Därför är det svårt att ringa in ett välavgränsat område där AM är lämpligt. Generellt 
goda förutsättningar är dock komplexitet, korta serier, konsumentanpassade och 
specialbeställda detaljer samt detaljer som förekommer i många anpassade varianter. Vidare 
så visar resultatet att vissa fördelar och nackdelar finns. Till fördelarna ses särskilt kortare 
ledtider, enklare lagerhållning, tillverkning på beställning och möjligheten till annars omöjliga 
geometrier. De största nackdelarna är framförallt bristen på standarder och det begränsade 
materialutbudet. Den insamlade datan i arbetet utgörs av fyra intervjuer med oberoende källor 
och en fallstudie av två detaljer och resultatet och slutsatserna grundar sig således på detta. 
 
 
1 
 
 
Abstract 
Additive manufacturing (AM) is the ISO-standard term on the production method that builds 
artifacts by adding material layer by layer. It is a technique that has mainly been used for 
prototyping and still does so, but it more and more begins to take hold as a manufacturing 
method for end-use products. The purpose of this report is to examine the conditions under 
which AM is suitable as a method of manufacturing parts made of plastic. The conditions are 
divided into an economic, technical and knowledge-based perspective. The result of this work 
show that there are certain clear conditions within each category but also that many factors are 
crucial because the AM include multiple technologies. It is therefore difficult to identify a 
well-defined area where AM is appropriate. Generally good conditions are however complex 
artifacts, small batches, consumer-friendly and customized features and details that occur in 
many custom variations. Furthermore, the results show that there are some obvious 
advantages and disadvantages. The benefits seen are especially shorter lead times, easier 
inventory management, production to order and the possibility of otherwise impossible 
geometries. The major disadvantages are mainly the lack of standards and the limited material 
supply. The data collected in the work consists of four interviews with independent sources 
and a case study of two specific features and the results and conclusions are thus based on 
this. 
 
 
 
2 
 
 
Förord 
Det har varit en mycket lärorik process att genomföra detta arbete och vi känner oss mycket 
berikade på kunskap. Förutom att vi lärt oss mycket om additiv tillverkning så har vi 
förbättrat våra kunskaper inom den arbetsprocess som föreligger ett arbete av denna karaktär. 
Det är inte bara vi författare som bidragit till att arbete varit lyckat. Först vill vi tacka vår 
första handledare Jan-Olof Svebeus som förde oss in på detta intressanta område. Vidare så 
förtjänar alla våra intervjukällor, Klas Boivie, Fredrik Finnberg, Robert Möller och Evald 
Ottosson ett stort tack för den information och den positiva attityd som ni bidragit med.  
Sist men inte minst vill vi tacka våra nya handledare, Marcus Bjelkemyr, Lars Wingård och 
Per Johansson som hastigt fick rycka in och stötta vårt arbete då Jan-Olof slutade. 
Vi hoppas att de som läser rapporten finner den intressant. 
Waldemar Fagerberg och Alexander Osbakk  
Stockholm den 27 april 2012 
 
 
3 
 
 
Innehåll 
Innehåll ___________________________________________________________________ 3 
1 Inledning _________________________________________________________________ 4 
1.1 Bakgrund _____________________________________________________________ 4 
1.2 Syfte och problemformulering _____________________________________________ 4 
1.3 Metodbeskrivning ______________________________________________________ 4 
1.4 Avgränsningar _________________________________________________________ 5 
1.5 Terminologi ___________________________________________________________ 6 
2 Litteraturstudie ____________________________________________________________ 7 
2.1 Additiv tillverkning _____________________________________________________ 7 
2.2 Formsprutning ________________________________________________________ 14 
2.3 DFM – Design for manufacturing _________________________________________ 15 
2.4 Hur prissätts en detalj? _________________________________________________ 15 
3 Intervjuer _______________________________________________________________ 17 
3.1 Evald Ottosson 2012-02-14 ______________________________________________ 17 
3.2 Fredrik Finnberg 2012-02-23 ____________________________________________ 20 
3.3 Robert Möller 2012-04-05 _______________________________________________ 21 
3.4 Klas Boivie 2012-04-16 _________________________________________________ 21 
4 Fallstudie av två detaljer ___________________________________________________ 24 
4.1 Detaljerna ____________________________________________________________ 24 
4.2 Kundperspektiv _______________________________________________________ 26 
4.3 Tillverkarperspektiv ____________________________________________________ 28 
5 Analys och resultat ________________________________________________________ 30 
5.1 Jämförelser av additiva metoder __________________________________________ 30 
5.2 Analys av intervjuer ____________________________________________________ 30 
5.3 Analys av fallstudie ____________________________________________________ 31 
5.4 SWOT-analys av AM för serieproduktion __________________________________ 32 
6 Slutsatser _______________________________________________________________ 36 
6.1 Diskussion kring resultatet ______________________________________________ 36 
Källförteckning ____________________________________________________________ 38 
 
 
4 
 
 
1 Inledning 
1.1 Bakgrund 
Enligt en artikel i Ny Teknik skriver Dahlin (2011) att Sverige ligger cirka tio till femton år 
efter andra industriländer när det gäller användningen av och forskningen kring additiva 
tillverkningstekniker för serieproduktion. Tillverkning av prototyper och korta serier är 
vanligare men den storskaliga produktionen finns ej idag. Klas Boivie1, som är en av få 
svenska forskare inom området, menar att forskningen i Sverige är eftersatt och bristen på 
kunskap om tekniken bidrar till att spridningen av den går långsamt. 
I detta arbete kommer fokus läggas på att undersöka vilka faktorer som avgör om additiv 
tillverkning (”additive manufacturing”, AM) är en adekvat metod att använda sig av samt 
kartlägga den nuvarande kunskapsnivån för sådana metoder. Fördelar och nackdelar med AM 
kommer att tas upp och metoden kommer jämföras med andra mer vedertagna 
tillverkningstekniker. 
Arbetet grundar sig i huvudsak på böcker i ämnet, vetenskapliga artiklar, företagsbesök och 
intervjuer. 
1.2 Syfte och problemformulering 
Syftet med rapporten är att undersöka under vilka förutsättningar som additiv tillverkning kan 
vara ett alternativ vid tillverkning av detaljer för slutanvändning. För att kunna avgöra dessa 
förutsättningar syftar rapporten till att belysa både tekniska, ekonomiska och 
kunskapsrelaterade faktorer samt undersöka hur AM förhåller sig till dessa.  
Rapporten syftar i sin helhet till att besvara följande fråga: 
 Under vilka förutsättningar lämpar sig additiv tillverkning bättre än de idag vedertagna 
metoderna att tillverka plastdetaljer?  
För att kunna besvara ovanstående fråga har den delats upp i mindre frågor som är tänkta att 
innefatta de tekniska, ekonomiska och kunskapsrelaterade aspekterna. Dessa frågor är: 
 Vilka detaljegenskaper är avgörande för optimal tillverkning med AM? 
 Är det ekonomiskt försvarbart att serietillverka detaljer med additiv tillverkning? 
 
Vilka är de största begränsningarna med additiv tillverkning?  
Utöver dessa frågor kommer även utbildningsnivån och kunskapsspridningen kring additiv 
tillverkning i Sverige att undersökas.  
1.3 Metodbeskrivning 
För att över huvud taget kunna dra några slutsatser om additiv tillverkning så behövs en 
ordentlig förståelse för hur de aktuella metoderna fungerar. Därför är större delen av den 
                                                 
1 Klas Boivie, forskare på SINTEF i Trondheim, intervju 2012-04-16 
 
5 
 
 
inhämtade teorin beskrivningar av hur de idag fyra vanligaste additiva metoderna fungerar. 
Dessa metoder beskrivs ur ett tekniskt och ekonomiskt perspektiv för att utgöra grunden för 
resultatet.  
Vidare så beskrivs hur formsprutning fungerar för att kunna göra jämförelser mellan de olika 
metoderna. Sist i teoridelen ligger ett avsnitt om vilka olika delar som ingår i 
tillverkningskostnaden för en detalj. Detta eftersom den ekonomiska aspekten av resultatet 
ska kunna sättas i ett relevant sammanhang.  
Eftersom syftet med rapporten är att ta fram under vilka förutsättningar som additiv 
tillverkning kan vara lämplig utifrån flera olika perspektiv så har fyra personer med olika 
intressen intervjuats. Samtliga intervjuobjekt har deltagit helt frivilligt utan någon ersättning 
och har varit mycket positiva till att medverka. Mycket av resultatet grundar sig på 
iakttagelser från de fyra intervjuerna.  
Den första intervjun gjordes med Evald Ottosson på Protech som säljer maskiner för additiv 
tillverkning. Syftet var att få mer förståelse för både de tekniska och ekonomiska perspektiven 
ur en maskinleverantörs synvinkel. 
Den andra intervjun gjordes med Fredrik Finnberg på Digital Mechanics vilket är en 
servicebyrå som endast tillverkar med additiva metoder. Syftet var liknande den första 
intervjun, fast sett ur en användare av teknikens perspektiv. 
Den tredje intervjun gjordes med Robert Möller på Möllers Verktygsmakeri som formsprutar 
plastdetaljer och dessutom gör verktyg till formsprutorna. Syftet var både att se additiv 
tillverkning ur en formsprutares perspektiv och undersöka kunskapsnivån hos någon som inte 
direkt har med additiv tillverkning att göra. 
Den sista intervjun gjordes med Klas Boivie som forskar på området additiv tillverkning. Han 
får anses vara en neutral källa i sammanhanget och syftet var framförallt att undersöka additiv 
tillverkning ur ett kunskapsperspektiv. 
För att på ett konkret sätt ta reda på de ekonomiska förutsättningarna för additiv tillverkning 
har en fallstudie med två olika detaljer utformats. I studien har teoretiska beräkningar gjorts 
för tillverkning av vardera detaljen med en additiv metod samt formsprutning. En 
noggrannare metodbeskrivning av denna fallstudie finns under kapitel fyra. 
Resultat består i stor utsträckning av värderingar, antaganden och rimlighetsbedömningar från 
dessa intervjuer och de två specifika fallen. I resultatdelen presenteras en SWOT-analys av de 
additiva tillverkningsmetoderna i sin helhet. Denna syftar till att åskådliggöra vilka 
förutsättningar som krävs för att additiv tillverkning ska vara ett alternativ och visar dessutom 
vad som avgör när metoden är mindre lämplig. Utifrån analysen kan slutsatser om eventuella 
trender också dras. 
1.4 Avgränsningar 
Endast tekniker som bygger med polymera material i form av plaster avhandlas i denna 
6 
 
 
rapport. Vidare så har fokus lagts på de additiva tillverkningstekniker som redan är 
vedertagna. Således lämnas nyare och mer innovativa metoder till senare forskning. 
Undersökningen begränsas till Sverige. 
1.5 Terminologi 
I arbetet kommer uttryck som inte kan anses självklara att förklaras löpande och därefter 
anges som förkortningar inom parentes om så är nödvändigt. Därefter kommer förkortning, 
alternativt hela ordet utan förklaring att användas. 
Vissa förkortningar kommer att användas flitigt och dessa är följande: 
 AM – Additive Manufacturing 
 CAD – Computer Aided Design 
 DFM – Design For Manufacturing 
 DFP – Design For Performance 
 FDM – Fused Deposition Modeling 
 SLS – Selective Laser Sintering 
 SL - Stereolithography 
 
 
7 
 
 
2 Litteraturstudie 
I detta kapitel kommer först grunderna i additiv tillverkning att presenteras, därefter beskrivs 
de fyra vanligaste additiva tillverkningsmetoderna mer ingående. Eftersom AM jämförs med 
formsprutning i kapitel fem kommer en kort beskrivning av denna metod presenteras och 
slutligen visas en modell för vilka delar som ingår i en detaljs tillverkningskostnad.  
2.1 Additiv tillverkning 
Till skillnad från andra väl vedertagna tillverkningsmetoder bygger, som namnet antyder, 
additiv tillverkning på att material adderas till en detalj istället för att avlägsnas från ett 
råmaterial eller att en bestämd volym fylls i en gjutform. Grundprincipen är att den detalj man 
avser skapa byggs upp med lager på lager som motsvarar ett tvärsnitt av den tredimensionella 
modell man utgår ifrån. Eftersom att lagren har en viss tjocklek blir detaljen egentligen en 
(god) approximation av modellen. Tjockleken på lager varierar mellan olika tekniker och 
önskad noggrannhet men är enligt Gibson, Rosen & Stucker (2010) typiskt mellan några 
hundradels till tiondels millimeter.  
Alla additiva metoder är beroende av och utgår ifrån en tredimensionell CAD-modell. 
Generellt kan processen från idé till färdig detalj beskrivas enligt följande: 
1. CAD-modell skapas 
2. Konvertering till lämpligt filformat (.stl) och överföring till AM-maskinen. 
3. Inställning av parametrar (lagertjocklek, svephastighet etc.)  
4. Detaljen skapas 
5. Ta ut detalj ur maskin och eventuell efterbehandling (rensa stödmaterial, ytfinish etc.) 
Under punkt ett och två är det viktigt att CAD-modellen blir helt definierad eftersom den 
konverterade STL-filen utgör en representation av den slutna ytan i den första CAD-modellen. 
Denna ligger sedan till grund för ”uppskivningen” av modellen. STL-formatet är standard i de 
flesta AM-maskiner och nästan alla CAD-program kan konvertera till detta format. (Parts 
without limits – additive manufacturing, 2011) 
En noggrannare beskrivning av hur detaljen skapas kommer presenteras under respektive 
metod. Generellt så är själva byggprocessen enligt Gibson, Rosen & Stucker (2010) helt 
automatisk och övervakning kan ske på distans för att få information om oväntade fel i form 
av strömavbrott, materialbrist, mjukvaruproblem med mera.  
Angående efterbehandling så är det främst behovet att rensa stödmaterial som avses. Om en 
detalj är konstruerad så att det finns utskjutande delar måste stödmaterial användas. Detta 
avlägsnas ofta genom att tvätta detaljen i för ändamålet avsedd vätska. Inom vissa tekniker 
används byggmaterial i form av pulver som sedan fås att stelna på olika sätt. När en detalj är 
färdigskapad finns det ofta mycket pulver kvar som behöver avlägsnas. (Gibson, Rosen & 
Stucker, 2010) 
På grund av att detaljen skapas genom att lager på lager adderas kommer en viss ytdefekt 
uppstå, särskilt påtaglig på ytor med liten lutning, se figur 1. Vill man ha bättre ytfinish måste 
8 
 
 
detaljen slipas och/eller lackeras. Denna ytdefekt varierar i storlek beroende på valet av 
metod, vilket kommer att beskrivas närmre nedan. 
 
Figur 1. Ytojämnheter beroende på lutningen av detaljen. Foto: Waldemar Fagerberg  
Oavsett valet av AM-metod så måste det poängteras att byggtiden för en enskild detalj är 
mycket lång eftersom varje lager av material måste adderas och stelnas separat. Detta till 
skillnad från vissa andra tillverkningsmetoder då allt material adderas samtidigt och därefter 
stelnar. Beroende på geometri kan byggtiden för en detalj tillverkad i en AM-maskin vara 
flera tiotal gånger längre än för motsvarande formsprutade detalj (detta kommer att visas i 
senare kapitel).  Figur 2 visar en överskådlig bild över de vanligaste additiva metoderna. Utav 
alla dessa metoder har de fyra vanligaste plockats ut och kommer att användas nedan. 
 
Figur 2. Översikt av additiva tillverkningsmetoder. Källa: Bartolo, Mitchell (2003) 
9 
 
 
2.1.1 FDM – Fused Deposition Modeling  
Som namnet kan antyda bygger denna teknik på att smält eller i alla fall upphettat material 
används för att skapa detaljer. Metoden går i korthet ut på att upphettat material extruderas ur 
ett munstycke som rör sig relativt xy-planet och bygger lager. När ett lager är gjort så sänks 
arbetsstycket och nästa lager kan skapas. Beroende på vilken noggrannhet man vill ha kan 
lagertjockleken ställas in. I första hand används enligt Gibson, Rosen & Stucker (2010) olika 
termoplaster som med sina amorfa egenskaper lämpar sig väl för extrudering, till exempel 
ABS och polykarbonat (PC).  
Själva processen bygger på att material tillförs kontinuerligt till extruderingsmunstycket. Det 
görs oftast genom att materialet matas i trådform från en rulle in mot munstycket där det ska 
extruderas. På vägen måste plasten hettas upp så pass mycket att den blir tillräckligt mjuk för 
att extruderas. Detta görs i regel i själva munstycket. Vanligast är enligt Gibson, Rosen & 
Stucker (2010) att plasten hettas upp så att den är trögflytande men det förekommer även att 
helt smält plast används. Fördelen med att ha ett trögflytande material är i första hand att det 
håller formen då det lämnat munstycket innan det stelnar helt vilket annars kan vara kritiskt 
om materialet är för rinnigt. Det som däremot kan vara en nackdel med att ha ett trögflytande 
material är svårigheten att få vidhäftning i det föregående lagret. Detta löses enligt Apelskog 
(1995) ofta med att själva byggprocessen sker i ett upphettat utrymme (byggkammaren) så att 
detaljen har en förhöjd temperatur under processen.   
Det vanligaste sättet att starta och styra extruderingen är helt enkelt att låta tillförseln av 
filamentet skapa trycket som krävs. 
.
 
Figur 3. Materialtillförsel i en FDM-maskin. Källa: Gibson, Rosen & Stucker (2010) 
Extruderingsmunstyckets diameter är det som avgör dels noggrannheten och dels snabbheten. 
Munstyckets diameter avgör alltså hur små detaljer som kan skapas och begränsar också 
tekniken så tillvida att helt skarpa former inte kan skapas. Den ofrivilliga avrundningen är 
densamma som diametern på munstycket. Detta behöver inte vara ett problem då diametern 
10 
 
 
på ett munstycke i en Stratasys Fortus 400 mc (som kan anses vara en representativ maskin) 
endast är 0,41 mm enligt Hanssen (2008). 
Förutom att vidhäftningen mellan olika lager kan vara ett problem kan även krympdefekter 
uppstå i samband med att materialet kyls och eller torkar. För att minimera deformationer 
orsakade av torkning och kylning kan man se till att detaljerna torkar och kyls kontrollerat och 
sakta. Detta gör att avsvalningen och torkning sker jämnare i hela godset. För att kunna 
extrudera utskjutande delar eller hålrum i en detalj bygger maskinen stödstrukturer där så är 
nödvändigt. Oftast är det ett annat material som extruderas ur ett separat munstycke och 
annars byggs stödstrukturer poröst så att de är lätta att avlägsna vid efterbearbetningen. De 
särskilda stödmaterial som används tvättas och sköljs bort med för ändamålet speciella medel. 
(Gibson, Rosen & Stucker, 2010) 
Den största tillverkaren av FDM-maskiner heter Stratasys vars maskiner (i Sverige) ligger på 
ett pris mellan 250 000 till 3 000 000 kronor. Detta gäller maskiner i deras serie som går 
under namnet ”Fortus” och som enligt Ottosson2 är lämpliga för tillverkning av detaljer för 
slutanvändning.  
Materialutbudet är relativt stort och framförallt är flera av de material som finns tillgängliga 
till Stratasys Fortus-maskiner testat enligt olika ASTM-standarder3. (Fortus, 2012a)  
Enligt studier på måttnoggrannheten som tillverkaren av Fortus-maskiner själv har gjort ligger 
avvikelsen relativt sett på 0,015 mm/mm för alla maskiner. Tillverkas små delar ligger den 
absoluta noggrannheten mellan 0,089 mm till 0,241 mm beroende på maskin. (Fortus, 2012b) 
2.1.2 Printing 
Det finns en rad olika tekniker som går under kategorin printing och gemensamt för dessa är 
att de grundar sig på samma teknik som för vanliga tvådimensionella skrivare, det vill säga att 
små droppar av ett material appliceras på ett underlag. Det som skiljer denna tredimensionella 
printing från den tvådimensionella är att när dropparna väl har applicerats på underlaget måste 
dessa härda, stelna, eller torka beroende på teknik, innan nästa lager kan skrivas över.  Med 
tanke på likheten med vanlig skrivarteknik har flera tekniska detaljer kunnat återanvändas, till 
exempel hur man åstadkommer mikroskopiska droppar från en vätska. (Gibson, Rosen & 
Stucker, 2010) 
Man kan skilja på två sorters printing. Antingen sprutas allt material ut genom munstyckena 
eller så sprutas bara själva bindemedlet ut mot en pulverbädd av det material man vill 
använda. I den sistnämnda tekniken läggs ett helt pulverlager ut varefter en flyktig härdare 
printas. Därefter läggs ett nytt lager med pulver och härdare sprutas återigen. På detta sätta 
behövs inget stödmaterial till utskjutande delar då det utgörs av icke härdat pulver från de 
undre lagren. De halvfärdiga detaljerna, ”grönkropparna” sintras eller härdas ofta i ett senare 
steg. Denna metod är vanligast för olika keramer och metaller. När det kommer till 
tillverkning av plastdetaljer är den direkta metoden, det vill säga då allt material adderas 
                                                 
2 Evald Ottosson VD Protech, mailsvar 2012-04-11 
3 ASTM - American Society for Testing and Materials 
11 
 
 
genom munstyckena, särskilt lämplig säger Singh (2011). Denna metod är också allmänt känd 
under namnet ”polyjet-printing”, se principskiss i figur 4. 
 
Figur 4. Principskiss över polyjet-printing. Källa: Artcorp (2011) 
De vanligaste materialen är akrylbaserade (”Plexiglas”) fotopolymerer. Detta sprutas ut i 
vätskeform som en monomer och härdas med ultraviolett ljus vilket skapar den polymera 
strukturen. Eftersom materialet sprutas ut genom hundratals eller ännu fler munstycken och 
omedelbart härdas med UV-ljus, är metoden väldigt snabb. Enligt Singh (2011) är polyjet-
printing en av de snabbaste AM-teknikerna.  Nyare maskiner har även fördelen att kunna 
skriva ut i olika material och blandningar av dessa för att kunna få olika egenskaper i olika 
delar av detaljen enligt Westman (2007). Stödmaterialen som används är mer geléaktiga och 
sprutas ut simultant med det ordinarie byggmaterialet. De spolas sedan bort med vatten. 
Den andra varianten då ett bindemedel sprutas mot en pulverbädd är den teknik som korrekt 
benämns 3D-printing och uppfanns ursprungligen vid MIT. Det finns även tekniker för att 
med den direkta metoden skriva ut detaljer i vaxliknande termoplaster men är ovanligare. På 
grund av materialets mjuka egenskaper används dessa detaljer ofta som visuella prototyper 
och som modeller för vaxgjutning (gjutning med vaxursmältningsmetoden). (Gibson, Rosen 
& Stucker, 2010) 
Största fördelarna med printing är snabbheten, de relativt sett låga maskinpriserna, enkelheten 
att kombinera material och att kunna skapa detaljer i olika färger. Numera kan även hög 
noggrannhet och mycket bra ytjämnhet läggas till fördelarna enligt Singh (2011).  
Den största nackdelen är att materialvalet är begränsat när det gäller både plaster och andra 
material. Utöver det så finns problem med att dropparna flyter ut innan de hinner härda vilket 
minskar noggrannheten. (Gibson, Rosen & Stucker, 2010) 
2.1.3 SLS – Selective Laser Sintering  
Denna metod är ganska lik den pulverbaserade printingmetoden och SLS kan sägas vara den 
vanligaste typen av en teknik kallad ”Powder Bed Fusion”, PBF, fritt översatt till 
”pulverbäddsammansmältning”. Som namnet antyder bygger PBF på att en pulverbädd smälts 
12 
 
 
eller sintras på valda ställen till skillnad från printing där en härdare eller ett bindemedel 
tillsätts i flytande form. (Gibson, Rosen & Stucker, 2010) 
Det finns olika sätt som sammansmältning eller sintring kan åstadkommas varav 
användningen av laser är den mest utbredda. Det går även att använda en elektronstråle för att 
skapa sammansmältning men det är mindre utbrett och är vanligare vid metallbearbetning.  
Metoden går i korthet ut på att ett pulverlager breds ut på ett arbetsbord och sintras eller 
sammansmälts med en laser enligt det lager som ska skapas. Detaljen sänks ner motsvarande 
den skikttjocklek man väljer och ett nytt lager med pulver breds ut över hela arbetsbordet. 
Detta görs vanligen med en motroterande rulle i en svepande rörelse. Precis som vid printing 
av plastdetaljer fungerar överblivet pulver som stödmaterial åt utskjutande delar och hålrum. 
När metalldetaljer skapas måste stödstrukturer skapas då pulvret inte räcker till att stödja 
ordentligt. (Dahotre & Harimkar, 2008) 
Selective Laser Sintering, SLS, har den stora fördelen att det kan användas till alla material 
som kan sintras eller sammansmältas med hjälp av värme och därefter fås att stelna igen. 
Därför lämpar sig denna metod väl för termoplaster av olika sorter. Att plast dessutom har låg 
termisk konduktivitet gör enligt Steen (2003) att det är lättare att kontrollera och koncentrera 
själva smältan.  
De vanligaste termoplasterna för användning i SLS-maskiner är enligt Finnberg4 baserade på 
polyamid, PA. Nackdelen med PA är att det tar upp fukt väldigt lätt vilket kan orsaka 
krympdefekter. För att stävja dessa krävs kontrollerad avsvalning och torkning. Polyamider 
kan vara antingen kristallina eller amorfa, och den för allmänheten mest kända varianten går 
under namnet nylon. De PA-detaljer som lasersintras håller samma mekaniska egenskaper 
som detaljer tillverkade i en formspruta och används både som prototyper och för 
slutanvändning. För att ändra olika egenskaper är det lätt att blanda i andra material i pulvret, 
exempelvis glas för att öka styvheten.  
En annan termoplast som används är polystyren (PS). Det är en amorf plast som inom 
lasersintertekniken kan användas för att skapa mastermodeller för vaxgjutning. Generellt sett 
håller de amorfa plasterna en högre måttnoggrannhet än de kristallina eftersom de inte 
krymper lika mycket men har istället lite sämre mekaniska egenskaper på grund av sin ofta 
porösa struktur. (Gibson, Rosen & Stucker, 2010) 
Sist men inte minst kan SLS användas till att göra detaljer i olika elastiska material.  
De största fördelarna med SLS är variationen av material samt möjligheten att bygga verkligt 
komplexa strukturer eftersom pulvret i sig utgör stödmaterialet. Noggrannheten är 
förvånansvärt bra, typiskt mellan  0,05-0,25 mm. (Steen 2003) 
                                                 
4 Fredrik Finnberg, VD Digital Mechanics, intervju 2012-02-23  
13 
 
 
Snabbheten relativt FDM-tekniken, samt det betydligt lägre materialpriset är ytterligare ett par 
faktorer som bidragit till att denna teknik idag är en av de vanligaste för serietillverkning 
säger Finnberg5. 
Dock är en nackdel att måttnoggrannheten beror av detaljens geometri då krympdefekter 
uppstår. Dessutom är ytjämnheten ofta sämre än vätskebaserade metoder eftersom grovleken 
på pulvret avgör ytans karaktär. Då metoden innefattar laser är maskinpriset högt och det 
krävs regelbunden service. (Gibson, Rosen & Stucker, 2010) 
Den i särklass största nackdelen får ändå anses vara materialets porösa karaktär och 
benägenhet att krympa. Detta leder i sin tur till andra problem som spänningar och 
sprickbildning. (Steen 2003) 
2.1.4 SL – Stereolitografi   
Stereolitografi bygger på tekniker som redan har beskrivits ovan. Med hjälp av en UV-laser 
härdas en fotopolymervätska men till skillnad från printingen och likt SLS finns all vätska 
redan i en stor behållare. Arbetsbordet är hålat och släpper igenom fotopolymervätskan och 
inledningsvis är arbetsbordet nedsänkt så långt ner i vätskan som angetts vid valet av 
lagertjocklek. UV-lasern härdar i detta läge de punkter som är aktuella för detta lager och 
därefter sänks arbetsbordet ytterligare ett steg i Z-riktning. För att tillse att ny vätska täcker 
hela ytan inklusive de nyss härdade delarna, sveps hela ytan av en skrapa eller motsvarande. 
Det finns också metoder där ny fotopolymervätska sprayas och sveps ut från en skrapa eller 
ett blad och på så vis läggs material till kontinuerligt istället.  
 
Figur 5. Principskiss över stereolitografi. Källa: Custompartnet (2009) 
Det finns egentligen tre olika metoder att härda de olika lagren. Oftast används 
vektorskanning vilket innebär att en laserpunkt styrs över rätt geometri. Ovanligare är att man 
                                                 
5 Fredrik Finnberg, VD Digital Mechanics, intervju 2012-02-22 
14 
 
 
använder en mask som ”skuggar” den del av fotopolymervätskan som inte ska härdas. Utöver 
dessa två varianter experimenteras det med användningen av två lasrar för att punktvis i tre 
dimensioner härda vätskan. Detta gör att man kan börja bygga under ytan eftersom vätskan 
bara härdar där strålarna skär varandra (se figur 6). Eftersom härdningen sker punktvis i tre 
dimensioner och inte nödvändigtvis lager på lager blir noggrannheten bättre och dessutom så 
minskar byggtiden då inget nytt lager måste svepas ut. (Gibson, Rosen & Stucker, 2010) 
 
Figur 6. Materialet sintras endast där laserstrålarna skär varandra. Källa: Gibson, Rosen & 
Stucker (2010) 
En vanlig lagertjocklek och tillika diameter på laserstrålen är enligt Bartolo (2011) 0,2 
millimeter. Om noggrannheten ska ökas kan lagertjockleken minskas vilket ökar byggtiden. 
Detta är dock inte linjärt eftersom det går fortare att härda ett tunnare lager.  
Oftast måste detaljer som skapats efterhärdas i en speciell ”ugn” där de belyses med starkt 
UV-ljus. För att förkorta byggtiden kan detaljer som är voluminösa byggas så att vätska 
innesluts och härdas i den efterföljande härdningen som just beskrivits ovan. (Jacobs 1992) 
Precis som med SLS är metoden ganska snabb eftersom laserstrålen kan röra sig mycket fort 
över stor yta. Eftersom laserstrålens effekt går lite djupare än lagertjockleken härdas de olika 
lagren ihop på ett tillfredställande sätt. Det som framförallt tar tid är tillförseln av nytt 
material och att jämna till ytan på densamma. (Steen 2003) 
Jämfört med SLS är måttnoggrannheten något sämre medan ytfinheten faktiskt är bättre. 
Enligt Steen (2003) ligger optimal noggrannhet endast på ±0,2 mm men har potential att 
förbättras.  
2.2 Formsprutning  
Formsprutning är en väletablerad teknik att serietillverka plastdetaljer med. Processen börjar 
med att material hettas upp och blandas. Smältan pressas sedan in i verktyget där det antar 
önskad form och stelnar. Att börja tillverka detaljer med denna metod kräver en stor 
15 
 
 
grundinvestering då maskiner för plastformsprutning normalt kostar mellan 350 000 och 
1 500 000 kr enligt Möller6. När en maskin är inköpt krävs även ett verktyg som oftast 
beställs från en verktygstillverkare då det krävs mycket kunskap och oftast ett flertal 
maskiner. Att köpa verktyg kostar från 10 000 kr och ökar snabbt i pris då storlek samt 
komplexitet ökar. När dessa grundinvesteringar är gjorda är man dock redo att börja 
massproducera detaljer mycket snabbt och till en väldigt låg kostnad per detalj. (Jarfors 2010) 
2.3 DFM – Design for manufacturing 
Ett problem som ofta uppstår vid design av detaljer är att de måste anpassas till den metod 
som ska användas. Detta kallas “Design for manufacturing”, DFM, och innebär att man 
designar produkter på ett sådant sätt att de först och främst går att tillverka med vald metod, 
sedan finns det många andra fördelar med en genomtänkt design. Detaljer måste ofta 
monteras och underhållas, vilket även det ställer krav på designen. (Bralla 1986) 
 
De största DFM-kraven som uppstår då man använder plastformsprutning är släppvinklar och 
krav på jämn godstjocklek. Släppvinkel innebär att detaljen är designad så att den kan släppa 
från verktyget utan problem. Jämn godstjocklek krävs då det annars kan uppstå problem när 
olika delar av detaljen stelnar olika snabbt. Detta kan leda till att det bildas tomrum och 
porösitet i väggar på detaljen. (Bralla 2007) 
2.4 Hur prissätts en detalj? 
För att förstå vad som bestämmer priset på en detalj kan följande kostnadsmodell som Gibson, 
Rosen & Stucker (2010) ställt upp studeras: 
                
där P står för maskininköp (”purchase”), O för maskinens driftkostnader (”operation”), M för 
material och L för arbetskostnaden (”labour”). 
För att få priset per detalj gäller det att sprida ut kostnaden för de olika ingående elementen på 
ett bra sätt. Ofta måste det göras en hel del antaganden.  
Om man antar att en maskins livstid är Y år, tiden för att göra ett bygge är T timmar samt att 
maskinen går 95 % av tiden så bestäms andelen av maskinpriset som kan kopplas till en 
specifik detalj enligt Gibson, Rosen & Stucker (2010) av följande ekvation: 
              
            
Driftskostnaden av en maskin kan bestå av en mängd olika delar varav de mest uppenbara är 
energiförbrukning, kontinuerligt underhåll samt servicekostnader. För att kunna koppla denna 
kostnad till en specifik detalj gäller det att estimera en kostnad per timme, C, som bara 
multipliceras med tiden, T, för ett bygge: 
                                                 
6 Robert Möller, Möllers verktygsmakeri, intervju 2012-04-05 
16 
 
 
      
Materialkostnaden kanske kan tyckas vara den lättaste att ta reda på och den enklast att mäta. 
I grund och botten behövs bara detaljens volym, V, samt ett pris per volymsenhet, Pv för 
materialet vilket leder till följande ekvation: 
       
Emellertid är det enligt Gibson, Rosen & Stucker (2010) inte lika lätt att avgöra 
materialåtgång för detaljer tillverkade med additiva metoder då en viss mängd stödmaterial 
måste användas. Inom vissa tekniker är detta förbrukat när det är använt medan det inom 
andra tekniker kan återanvändas och således inte utgör en kostnad. Förutsatt att stödmaterialet 
kostar lika mycket som byggmaterialet kan en faktor, Sm, som beror av detaljens komplexitet 
och tillika behov av stödmaterial läggas till ovanstående ekvation. Då fås:  
          
där Sm typiskt varierar mellan 1,1 till 1,5 vid AM enligt Gibson, Rosen & Stucker (2010). 
Sist men inte minst så ingår kostnaden för det manuella arbete som måste utföras. Denna tid 
består generellt sett av förarbete, övervakning och efterarbete. Detta varierar med metod och 
är inte detsamma som byggtiden. Om tiden för ovan nämnda arbete betecknas Ta och 
kostnaden per timme betecknas Ca, blir total arbetskostnad: 
        
Det bör tilläggas att ovanstående modell för kostnader som kan härröras till en specifik detalj 
är mycket generaliserande och att dessa sällan går att bestämma exakt.  
 
 
17 
 
 
3 Intervjuer 
Detta kapitel syftar till att sammanfatta och redogöra för de fyra intervjuer som har gjorts. 
Varje intervjuperson har presenterats och det viktigaste som sades under intervjuerna har 
nedtecknats. Om inte annat anges tillhör åsikterna som presenteras respektive intervjuobjekt.  
Intervjuerna har genomförts som så kallade ”open-ended-intervjuer”, vilket Yin (2012) 
beskriver som en mycket bra variant att samla mer kvalitativa data i den bemärkelsen att 
svaren ej är styrda av frågorna.   
3.1 Evald Ottosson 2012-02-14 
Evald Ottosson är VD och delägare i företaget Protech AB som bland annat är leverantör av 
Stratasys maskiner. Det är ett amerikanskt maskinmärke som använder sig av FDM-teknik 
och de är världsledande inom detta område.  
Det märks tydligt att Ottosson är säljare när vi träffar honom och han tycker att det är mycket 
positivt att vi läser industriell ekonomi eftersom additiva tillverkningsmetoder tidigare har 
varit ett område för ”tekniknördar”. När det gäller forskning och utveckling är kraven på 
effektivitet inte alls att jämföra med vad som ställs så fort det blir fråga om produktion. Det är 
mycket mer pengar involverat i produktion och serietillverkning och Ottosson tycker det är 
viktigt att vi som läser industriell ekonomi förstår möjligheterna. Han berättar att 
tillverkningsindustrin länge har varit utsatt för hård effektivisering och drivits mot större 
volymer och flyttat till låglöneländer. Ottosson vill göra oss uppmärksamma på att det finns 
mycket lågvolymproduktion kvar i Sverige som det går att ta bra betalt för.  
En av de första sakerna Ottosson nämner till fördel för AM är att man redan under 
utvecklingen av nya delar kan ”skriva ut” en riktig och funktionell detalj så att även de som 
faktiskt jobbar i produktionen också kan utvärdera produktens utformning. Annars är det 
vanligt att designen endast anpassas till funktion och tillverkning och det skulle vara för dyrt 
och framförallt tidskrävande att ändra efter hand med konventionella metoder. Även 
servicepersonal och användare kan komma med åsikter redan under utvecklingsarbetet.  
Naturligtvis berättar Ottosson en massa fördelar om de additiva metoderna eftersom han är 
säljare. Exempelvis nämner han fördelen med att kunna lämna en FDM-maskin obevakad till 
skillnad från en fräs som kräver tillsyn. Han nämner också att man slipper problem som kan 
uppstå om man kalibrerat en fräs fel eller om man till exempel inte räknat med hur 
fräsverktyget är utformat. Med AM får man precis det som CAD-ritningen visar. 
Ottosson tar upp frågan om hur många eller få detaljer som måste tillverkas för att AM ska 
vara adekvat före vi hinner ställa den och svaret blir att det beror på en rad faktorer. Han 
nämner till exempel komplexa detaljer som kräver att de görs i flera delar om de tillverkas på 
”vanligt” sätt. Detta kan spara vikt och material eftersom man endast behöver fokusera på 
funktion och inte konstruktion. Vidare nämner han fördelen med snabbheten från ritning till 
att första fysiska detaljen är byggd.   
18 
 
 
Vid jämförelser mellan exempelvis formsprutning och AM kommer oftast frågan om vilket 
serieantal som utgör break-even för den ena eller andra metoden och Ottosson visar oss en 
bildserie (Se figur 7). I den framgår tydligt att det återigen beror på vad som är en vettig 
seriestorlek. Enligt Ottosson kan en formsprutad detalj ofta kräva en liten ändring i verktyget 
som synes i det mellersta diagrammet. Det tredje diagrammet visar att när den väl kommer ut 
på marknaden kanske ett helt nytt verktyg måste skapas på grund av ändrad design. Det är 
väldigt sällan det ser ut som i första diagrammet, det vill säga idealfallet. 
 
Figur 7. Kostnad per detalj är konstant för additiv tillverkning medan den är exponentiellt 
avtagande för tillverkning med formsprutning eftersom det krävs investering i verktyg. Källa: 
Evald Ottosson 
När vi börjar komma in på området tillverkning så nämner Ottosson ett för oss nytt begrepp 
som kallas ”bridge-to-tooling”. Det innebär att man använder AM när ”ordinarie” tillverkning 
inte har kommit igång, måste modifieras, servas med mera. Det är en stor fördel att med en 
AM-maskin kunna lösa stopp i en monteringslina genom att stödproducera delar. Ett stopp i 
linan är betydligt dyrare än att bygga vissa delar med någon form av additiv 
tillverkningsmetod.  
Ottosson gav ett bra exempel på när en stor biltillverkare hade problem med produktionen och 
anlitade en servicebyrå för additiva tekniker. De hade ett parti bilar i miljonklassen redo för 
leverans så när som på att det saknades växelspaksknoppar, då en maskin som tillverkade 
dessa var trasig. Problemet löstes genom att outsourca tillverkningen av dessa för att sedan 
efterbehandla de friformade knopparna på vanligt sätt och därmed leverera bilarna i tid utan 
märkbar skillnad. De provisoriska knopparna byttes sedan ut vid första service.  
När vi påstår att metoden kan uppfattas som långsam drar Ottosson upp ett exempel som 
Protech brukar visa upp på mässor. Det är en lite sexkantig burk som är lite vriden och har en 
utvändig gänga där det kan skruvas på ett lock. Den tar 43 minuter att tillverka och Ottosson 
undrar om vi kan komma på något sätt att göra det snabbare. Det kan vi inte, då designen inte 
är anpassad för varken formsprutning eller fräsning. 
19 
 
 
 
Figur 8. Stratasys exempelburk. Omöjlig att formspruta i ett stycke och svårt att komma åt 
insidan med en fräs.  Källa: Stratasys (2012) 
Vi frågar om det finns förutfattade meningar om metoden ute i industrin eller om det finns 
andra anledningar att det inte används mer. Ottosson berättar om ett företagsbesök på ett 
svenskt företag där han lyckats övertyga en konstruktör men som på grund av att alternativet 
inte fanns i företagets konstruktionshandbok inte kunde använda AM. Han tycker också att 
det finns många konstruktörer som är alltför vana att alltid ha ”design for manufacturing” 
(DFM) i bakhuvudet och har svårt att ändra sina tankebanor. Istället för att fokusera på 
släppvinklar och jämna godstjocklekar tycker Ottosson att konstruktörerna måste fokusera på 
detaljen och inte hur den tillverkas. Hittills har det varit lättare att implementera AM på 
mindre och mer innovativa bolag snarare än stora men Ottosson hoppas att även de stora 
bolagen kommer ta till sig AM.  
En nackdel som Ottosson faktiskt nämner är begränsningen av material för AM. Då skall man 
komma ihåg att han företräder sitt företag och sina maskiner och det finns många andra 
tekniker med andra material.  
Ytterligare fördelar som Ottosson nämner är att:  
 Bundet kapital i verktyg kan undvikas och man behöver inte heller lagra dessa 
 Beroendet av föregående modeller i och med arbetet med verktyget inte är någon 
begränsning med AM 
 Olika modellvarianter kan mycket lätt åstadkommas, till exempel för vänsterhänta 
Vad gäller framtiden tror Ottosson att maskinpriserna för professionella maskiner redan är 
väldigt låga och inte kommer sjunka mer. Däremot håller det på att bli som med andra 
prispressade varor, nämligen att fler funktioner tillkommer med tiden fast priset stannar på 
samma nivå. Som förbättringar i framtiden nämner Ottosson nya material, snabbare maskiner, 
förbättrad noggrannhet och driftsäkerhet och inte minst repeterbarheten om det ska kunna 
användas för tillverkning. Den sistnämnda är viktig för att kunna få till standarder.  
Ottosson avslutar intervjun i likhet med Klas Boivie med att uttrycka besvikelse över hur 
eftersatt och undermålig undervisningen och teknikspridningen är hos de svenska 
universiteten och högskolorna. Han nämner lite hånfullt att det nästan är fler gymnasium som 
innehar AM-maskiner än vad det finns universitet som har dylika.  
20 
 
 
3.2 Fredrik Finnberg 2012-02-23 
Digital Mechanics är ett företag baserat i Västerås som startades 2005. De har 10 maskiner för 
additiv tillverkning som de använder till både prototypframtagning och produktion av kortare 
serier åt sina kunder. De tillverkar detaljer både från CAD-filer som kunden själv skapat och 
ritar även detaljer själva utifrån kundens behov. Att tillverka serier är dock endast 10 % av 
Digital Mechanics verksamhet, resten är prototyptillverkning och enstyckedetaljer. 
Personen vi intervjuade heter Fredrik Finnberg och han är grundare och VD. Vi bedömer att 
Finnbergs intressen är att framförallt öka kännedomen om additiv tillverkning för att fler 
potentiella kunder ska få upp ögonen för hans företag. Det ligger även i hans intresse att 
framförallt plasten blir billigare då han såg detta som ett av de största hindrena till att tekniken 
inte är större inom serieproduktion i Sverige. 
Finnberg berättar att deras kundbas är mycket bred och att de har kunder från all typ av 
industri. Det finns två typiska kategorier av kunder som beställer detaljer i serie. Kunder som 
har en design klar och nästan är redo att börja producera beställer ofta detaljer på prov eller 
för att komma igång med produktion innan formsprutan är klar. Den andra typen av kunder är 
företag som på något sätt har problem i produktionen och behöver kortare serier för att kunna 
leverera produkter i tid.  
En fördel som Finnberg nämner med sitt företag är förmågan att kunna leverera mindre serier 
väldigt snabbt. Han berättar att en detalj som storleksmässigt var i klass med ett par 
sockerbitar kunde levereras i ett parti om 100 stycken redan dagen efter ordern lagts. Större 
detaljer på uppåt en 50 cm3 kan snarare ta 2-3 dagar att leverara och då i serier om 5-10 
stycken.  
Finnberg ser ljust på Digital Mechanics framtid såväl som branschens framtid. En ny marknad 
som har potential att bli väldigt stor är personligt anpassade prylar, till exempel mobilskal och 
spelkaraktärer. Finnberg berättar om ett amerikanskt företag som tillverkar sina kunders 
World of Warcraft-karaktärer i ett stycke. Dock så är inte förutsättningarna för servicebyråer 
optimala då det idag inte är möjligt att automatisera tillverkningen i önskad utsträckning. De 
olika maskinernas system är inte kompatibla med varandra vilket tvingar Digital Mechanics 
att sköta produktionsplanering i Excel, något som nästan kräver en heltidstjänst. Vidare så 
sker allt kringarbete manuellt, det vill säga att fylla och tömma maskinen på plast samt att 
avlägsna stödmaterial från detaljer. 
Det finns även en del hinder som påverkar hela branschen. För att branschen på allvar ska 
kunna arbeta med serieproduktion så säger Finnberg att lägre materialpriser är en 
förutsättning, de betala så mycket som uppåt 3000 kr/kg. Ett annat stort problem är att 
utbildningsnivån i Sverige är för dålig. Svenska ingenjörer har för dålig kunskap om additiva 
tekniker och känner inte till vilka områden de kan appliceras på. När dessa ingenjörer sedan 
hamnar i beslutande positioner så är det naturligt att de väljer tekniker de lärt sig under sin 
utbildning snarare än en metod de knappt vet något om och som är svår att hitta information 
om. 
21 
 
 
3.3 Robert Möller 2012-04-05  
Möllers Verktygsmakeri AB är en liten verkstad på Ekerö som tillverkar formverktyg och 
formsprutade plastdetaljer. De har sex formsprutor i plastavdelningen och ett antal CNC-
maskiner i verktygstillverkningsavdelningen. Deras affärsidé går ut på att erbjuda snabb hjälp 
hela vägen från idé till färdig produkt. Robert Möller grundade företaget och har fram tills 
nyligen drivit det tillsammans med några anställda. Han sålde nyligen företaget men är 
fortfarande där ofta och hjälper till när det behövs. Möller kan ses som opartisk då han svarar 
på våra frågor. Givetvis är han påverkad av att han håller på med formsprutning och har 
därmed alltid design for manufacturing i bakhuvudet.  
Alla verkstadens formsprutor är av märket Battenfeld och inköpspris varierar mellan 350 000 
och 1 500 000 kr beroende på storlek. Normalt underhåll kostar ca 5 000 kr per maskin och år 
och reparationer för alla sex kostar ca 50 000 kr årligen.  
Möller visade oss verktygstillverkningsverkstaden där det fanns ett flertal fräsar, svarvar och 
gnistbearbetningsmaskiner som alla var nödvändiga för att kunna erbjuda ett brett utbud av 
verktyg i olika storlekar och varierande komplexitet. De allra simplaste små verktygen 
kostade från 10 000 kr för kund men så billiga verktyg är ovanliga. Normalt kostar de mellan 
30 000 och 50 000 kr, varav ca en tredjedel är materialkostnad. Möller berättar att det blir allt 
ovanligare med egen verktygstillverkning i Sverige och att de flesta företag antingen anlitar 
en servicebyrå i Sverige eller beställer verktyg från Kina. Angående att beställa från Kina 
menar Möller att det finns fler nackdelar än fördelar. Den enda fördelen han ser är att det blir 
billigare medan nackdelarna bland annat är längre leveranstid samt mycket sämre support och 
ändringsmöjligheter. 
En maskin stod vid tillfället vi besökte verkstaden och producerade detaljen till larmet för 
kameror som tas upp i en fallstudie nedan. Verktyget till denna detalj hade kostat 30 000 kr 
för kund och priset per detalj är ca 3,50 kr. Det tillverkas 5 000 stycken vid två tillfällen 
årligen och en detalj tillverkas på ca 35 sekunder. 
När vi tar upp additiv tillverkning berättar Möller att de har diskuterat att köpa en FDM-
maskin för kontroll av detaljer och prototyptillverkning. Under samtalet kring additiva 
tekniker nämnde Möller flera gånger både släppvinklar och godstjocklek vilket visar att han 
tänker mycket på DFM-krav i andra sammanhang än bara de där det krävs. 
Utöver verkstäderna för verktygstillverkning och detaljproduktion visade Möller även deras 
två lager. Det ena lagret innehåller gamla kunders verktyg. De erbjuder sina kunder förvaring 
av verktyg för att enkelt kunna starta produktion igen vid ett senare tillfälle. Det andra lagret 
består av material och färdiga produkter som av olika anledningar inte levererats. 
3.4 Klas Boivie 2012-04-16 
Klas Boivie är forskare inom området additive manufacturing på SINTEF i Trondheim i 
Norge. SINTEF står för ”Selskapet for industriell og teknisk forskning ved Norges tekniske 
høgskole” och är den största fristående forskningsorganisationen i Skandinavien. (Sintef, 
2012) 
22 
 
 
När vi träffade Boivie i Stockholm kom han just från en konferens där ISO-standardisering av 
olika AM-tekniker var på agendan. ”Om tekniken skall kunna användas för produktion måste 
den som beställer något veta vad han får, vilket kräver att standarder utformas” säger Boivie. 
Han har tidigare doktorerat på KTH och hans doktorsavhandling har titeln ”On the 
Manufacturing of SFF Based Tooling and Development of SLS Steel Material”. Som titeln 
antyder behandlar den i första hand metalliska material och metoden SLS och fokus ligger på 
att reda ut varför tekniken inte nått längre inom tillverkningstekniken trots framsteg.  
Enligt vår bedömning har Boivie ett mycket genuint intresse för additiva tillverkningsmetoder 
och verkar vara allmänt missnöjd med den svenska kunskapsbristen som finns inom detta 
stora forskningsområde. På grund av att det inte satsas alls på denna teknik här har han flyttat 
till Trondheim då alternativet till att finansiera sin forskning i Sverige var A-kassa. Hans 
största intresse var enligt vår mening att försöka sprida tekniken till såväl industrin som till 
den akademiska världen och i synnerhet den svenska. 
Vad gäller tidningsartikeln som Dahlin (2011) skrev i Ny Teknik känner sig Boivie lite 
felciterad, men av intervjun att döma så är han trots allt ganska missnöjd över hur det ser ut 
med den svenska forskningen.  
På grund av Boivies bakgrund som forskare och som företrädare för den akademiska världen 
bottnade många av hans svar i att det råder brist på kunskap inom området. För att 
utvecklingen ska gå framåt krävs att industrin efterfrågar var forskning skall läggas men för 
att de ska efterfråga tekniken måste de veta vad de får. Självklart skapar detta problem, 
”Aktieägarna vill inte att 10 miljoner ska gå till att bekosta forskning på ett område som 
kanske inte är lönsamt” säger Boivie. Om man ska komma någon vart med forskningen krävs 
att det finns ett forskarlag om minst 7-10 personer, gärna fler.  
Boivie lyfte under intervjun fram hur många vetenskaper som faktiskt innefattas i området 
additiv tillverkning. Det innefattar exempelvis så olika områden som styrning av maskinen, 
konstruktion av densamma, laserteknologi i vissa fall och inte minst materialvetenskap. Det 
sistnämnda är en väldigt viktig punkt och svår att komma ifrån. Grunden till att de olika AM-
metoderna ska fungera bra är att materialen utvecklas. Att integrera just materialvetandet med 
processteknologi kommer vara avgörande för AM som tillverkningsmetod i framtiden. 
Diskussionen om material förde oss in på design som lämpar sig för additiva metoder. Ofta 
talas det om att total frihet råder med det är en sanning med modifikation. Istället sa Boivie, 
ett för oss nytt uttryck, nämligen ”design for performance” (DFP). Till att börja med måste 
man tänka i stödstrukturer och hur välpackade ytor man kan åstadkomma i en AM-maskin 
snarare än släppvinklar och jämna godstjocklekar. Just DFP innebär att man redan vid 
konstruktion ska utgå ifrån vilken funktion detaljen ska ha och skapa den därefter, snarare än 
att skapa ”onödiga” geometrier på grund av konstruktionstekniska skäl. Utifrån funktion 
adderas material sedan där det behövs. För att återkoppla till materialdiskussionen tror Boivie 
att man i framtiden kommer kunna ha olika material i olika delar av en detalj, beroende på de 
23 
 
 
respektive delarna funktion. Det finns redan inom till exempel printingtekniken men kommer 
att komma mer och mer.  
Boivie menade på att de additiva tillverkningsmetoderna var ytterligare ett verktyg att stoppa i 
verktygslådan tillsammans med andra tillverkningsmetoder så som fräsning och 
formsprutning. Alltså snarare ytterligare en metod att ta till än en ny metod som kommer slå 
ut en annan befintlig, vilket kan vara en vanlig föreställning bland folk inom 
tillverkningsindustrin.  
Vidare tror Boivie att de additiva tillverkningsmetoderna har fått en stämpel i Sverige att vara 
till för just prototyptillverkning och därför inte används som ett alternativ till 
tillverkningsteknik i större utsträckning. Han tror att detta beror på att svenskarna var tidiga 
med att implementera tekniken och som den såg ut då i slutet på åttiotalet var egenskaperna 
på vad som kom ur maskinerna inte tillräckligt för mer än just visualisering och prototyper 
utan krav på hållfasthet med mera. Denna stämpel i kombination med att det inte sker någon 
forskning och kunskapsspridning bidrar till att tekniken inte utvecklas till att bli en vedertagen 
tillverkningsmetod i Sverige. Enligt Boivie är det bara totalt sett tre stycken som har 
disputerat inom ämnet i Sverige. Förutom han själv så har en disputerat inom ett väldigt smalt 
område och en annan gjort största delen av arbetet utomlands. För närvarande finns en 
doktorand och en forskare på Stockholms Universitet.  
När vi nämner avsaknaden av kommunikationssystem maskiner emellan tror Boivie att det 
också är ett arv från den tiden då denna metod enbart var till prototyptillverkning och 
maskinerna inte sågs som en potentiell del i en tillverkningslina. Boivie arbetar för närvarande 
med att titta på just integreringen av AM-maskiner med mer vedertagna metoder för att skapa 
den bästa kombinationen. Han tror att tillverkarna av AM-maskiner har börjat förstå behovet 
av att maskiner ska kunna ingå i tillverkningssystem och processer och därför jobbas det en 
del på att utveckla kommunikationssystemen. 
För att sammanfatta denna intervju tror Boivie att framtiden för AM som tillverkningsmetod 
endast kan säkras i Sverige genom att tekniken sprids till företag så att en ”kritisk massa” 
uppstår. Denna skall i sin tur kunna ställa krav och peka i vilken riktning forskning ska 
bedrivas så att industrin får nytta av tekniken. Grunden till framgång för tekniken är att sprida 
den och för att citera Boivie: ”Det är inte många som blir besvikna när de väl tagit steget och 
köpt in en AM-maskin utan snarare tvärtom när de upptäcker vad den kan göra”. 
 
 
24 
 
 
4 Fallstudie av två detaljer  
För att kunna dra några slutsatser om huruvida additiv tillverkning är försvarbart ur en 
ekonomisk synvinkel har två detaljer tagits fram där dels tidsåtgång och dels kostnad 
beräknats. Jämförelser har gjorts mellan att tillverka detaljerna med formsprutning och med 
FDM-teknik.  
Syftet med fallstudien är att utifrån de två konkreta exempel som presenteras kunna beräkna 
hur stora serier som är försvarbara att tillverka med additiv tillverkning. Vi har mätt och 
uppskattat tidsåtgång och kostnaden för materialet som används vid tillverkningen. Kostnaden 
för en detalj består förutom av materialkostnaden även av personal- och driftkostnader samt 
kostnaden för maskininköp, vilket beskrivits närmre i kapitel 2.4. Vi har valt att fokusera på 
materialkostnaden då vi tycker den är mest intressant eftersom just den har tagits upp som en 
begränsning för metoden.   
Vi har valt att använda FDM som en representativ teknik för additiv tillverkning på grund av 
flera orsaker. Först och främst är det en teknik som lämpar sig väl för att göra funktionella 
detaljer som kan användas till slutanvändning. Detta eftersom det material som finns 
tillgängligt är väl testat enligt vedertagna metoder och för att tekniken är välutvecklad. 
Dessutom är det FDM som Digital Mechanics använder sig av. 
För det andra så innehar KTH en maskin av modellen ”Fortus 400 mc small” som kan anses 
fullt konkurrenskraftig och med tillhörande programvara för beräkningar av tillverkningstider. 
Vi har använt denna programvara som grund för tidsberäkningar och dessutom byggt några 
detaljer i verkligheten. 
Sist men inte minst är tekniken enkel. Den är lätt att förstå, ingen dyr optik eller dyra lasrar 
som kräver regelbunden service och därför är investeringskostnaden inte heller alltför stor. 
Det krävs inte heller någon extra investering i till exempel ventilation då termoplaster är 
ofarliga till skillnad från härdplaster. Detta resonemang stöds av att en plastdetaljtillverkare 
som vi har varit i kontakt med och som för närvarande enbart tillverkar med formsprutor, var 
intresserad av att köpa just en FDM-maskin.  
Studien har gjorts ur två synvinklar, det ena ur en plasttillverkares synvinkel där beräkningar 
görs med inköpspriser på plast. Den andra synvinkeln är ur en kunds perspektiv som är i 
behov av ett visst antal plastdetaljer. Här kommer försäljningspriser att användas. I båda 
fallen antas verktyg till formsprutan köpas in då det enligt Möller7 oftast går till så i 
verkligheten. 
4.1 Detaljerna 
Nedan beskrivs de detaljer som kommer att undersökas. Det bör poängteras att de detaljer 
som har valts inte har särskilt komplexa eller naturliga former. Just sådana former är enligt en 
artikel i The Economist [The shape of things to come, 2011] ”additive manufacturing’s killer 
                                                 
7 Robert Möller, Möllers verktygsmakeri, intervju 2012-04-05 
25 
 
 
app”, alltså det som additive tillverkning är bäst på. Trots bristen på komplexitet så kommer 
generella slutsatser att kunna dras från de detaljer som används för jämförelsen. 
Vad gäller detaljernas volym, kommer den att skilja sig mellan de fysiska detaljer vi har 
använt och de modeller som vi har ritat av i CAD då ritningarna inte är exakta. Det har inte 
funnits möjlighet och utrustning till att göra korrekta avmätningar. Vi har gjort bedömningen 
att skillnaden i volym inte kommer spela någon avgörande roll för utfallet av studien. 
Eftersom volymskillnaderna är relativt små mellan de verkliga detaljerna och de uppritade, 
samt att priset på ABS-plast till en formspruta kostar knappt 1 % av vad det gör till en AM-
maskin, så kommer volymen av de omdesignade detaljerna att användas i båda fallen.  
4.1.1 Detalj 1 - Fäste till larm för utställningselektronik 
Denna detalj är en del av larmsystemet för visningsexemplar av digitalkameror. Den platta 
sidan fästs i kameran och en kabel går genom kanalen inuti vidare ner in i hyllan. Utöver detta 
så fyller det cylindriska ytterhöljet funktionen att det passar i ett ställ i hyllan. Den här 
detaljen hittades när vi besökte Möllers Verktygsmakeri AB där den formsprutades i stora 
serier. 
 
Figur 9. Fäste till larm i original till vänster och i mitten. Till höger tillverkad i en Fortus 
400 mc. Foto: Waldemar Fagerberg 
Då den ursprungliga detaljen är konstruerad att göras med plastformsprutning så gick den att 
anpassa bättre för AM, eller snarare att göra den så enkel som möjligt då det inte finns några 
krav på design utöver minsta väggtjocklek. Det bör nämnas att utan att vara medvetna om den 
ursprungliga detaljens fulla funktion, har det antagits att elektroniken inuti går att montera 
utan att detaljen är delbar.  
Skillnaderna mellan dessa varianter är främst på grund av kraven som ställs när en detalj ska 
formsprutas. Den tydligaste skillnaden är att den formsprutade varianten måste vara tvådelad 
då den inte går att tillverka i ett stycke. För att en delad detalj enkelt ska kunna sättas ihop när 
det är aktuellt så krävs en låsningsanordning. I detta fall används sprintar på ena halvan som 
passar i hål på den andra. För att detta ska bli stabilt så krävs det extra material. När detaljen 
tillverkas med AM behöver den inte vara delbar vilket gör att detta överflödiga material kan 
skalas bort, något som är viktigt när materialet är så pass dyrt. Vidare så kan även 
26 
 
 
väggtjockleken sänkas till minsta möjliga för den maskin som används. Den omdesignade 
detaljens volym är 5,73 cm3 enligt CAD-mjukvaran Solid Edge. 
4.1.2 Detalj 2 – Mattkniv 
Det här är en helt vanlig mattkniv som består av fyra plastdetaljer och ett knivblad. I 
standardutförande är höljet delat i två, en del vars funktion är att förvara och styra bladet. Den 
andra delen är ett stopp i toppen av kniven för att bladet inte ska kunna dras ur åt fel håll. De 
två resterande delarna är sammansatta med varandra och med bladet i syfte att kunna föra det 
framåt samt låsa det i ett visst läge. I och med att kniven består av fyra delar krävs antingen 
flera formverktyg eller ett med flera formfack.  
 
Figur 10. Mattkniven i originalutförande. Foto: Waldemar Fagerberg 
Vi har ritat upp en enkel modell av kniven där höljet byggs i ett stycke vars geometri är 
omöjlig att åstadkomma med enbart en formspruta. Dessutom har ytterligare en detalj 
utformats för att klara funktionen att föra knivbladet fram och tillbaka. Dock så saknar denna 
modell av kniven låsfunktionen av bladet vilket säkerligen kan lösas på ett enkelt sätt.  
 
Figur 11. Mattkniven inklusive låsdetalj tillverkad i en Fortus 400 mc. Foto: Waldemar 
Fagerberg  
Höljets volym 10,18 cm3 och den lilla framförardetaljens volym 0,538 cm3. Dessa volymer är 
framtagna på samma sätt som föregående detalj. 
4.2 Kundperspektiv 
Här kommer beräkningar att göras med förutsättningarna att detaljen ska tillverkas av en 
servicebyrå för en kund som är i behov av ett antal plastdetaljer. För att göra denna 
undersökning på ett rättvist sätt antas beställaren ha adekvata kunskaper i CAD och skicka en 
CAD-fil redo för produktion. De priser som kommer att användas är för formsprutning de 
siffror Möller uppgett i intervju och mail. För additiv tillverkning används Digital Mechanics 
27 
 
 
”Red Prices” för icke abonnenter vilket är deras lågpristjänst där de tar emot en modell från 
kunden och endast sköter tillverkningen. Priset med denna tjänst är 14 kr per påbörjad 
kubikcentimeter och gäller för ABS-plast. Dessutom tillkommer 500 kr i startavgift per order. 
Finnberg8 nämner dock att detta pris endast gäller för mindre ordrar om cirka 10 detaljer och 
att offert lämnas vid större beställningar vilket oftast medför lägre pris. Med andra ord är 
priset på 14 kr/cm3 högt räknat.  
4.2.1 Fall 1 – Fäste till larm för utställningselektronik 
Enligt uppgift från Möller9 kostar denna detalj 3,50 kr per styck för kund. Verktyget till den 
kostade 30 000 kr vilket gör att kunden får betala totalt: 
                 kr 
där x är antalet detaljer. 
Detaljens volym är 5,73 cm3 vilket gör att priset från Digital Mechanics blir: 
                  kr 
För att räkna ut vid vilket antal detaljer som styckpriset blir detsamma sätts         och x 
löses ut, vilket ger       detaljer.  
Vad gäller leveranstider säger Möller att ett verktyg kan vara klart inom en vecka och tiden 
för att tillverka 385 detaljer tar 
                               
Vi har bedömt att den lägsta upplösningen med en lagertjocklek på 0,33 millimeter räcker för 
denna detalj. Då tar en detalj 68 minuter att bygga i Fortus-maskinen. Eftersom tidsåtgången 
per detalj i en FDM-maskin är i princip linjär, så tar 385 stycken  
                                     
vilket kan tyckas vara en helt orimlig siffra. Om man räknar med att servicebyrån har fem 
maskiner som kan jobba dygnet runt, förutsatt att de kan stå obevakade över natten, så tar det 
istället en femtedel så lång tid. Det motsvarar en tillverkningstid på drygt tre och ett halvt 
dygn.  
4.2.2 Fall 2 – Mattkniv 
Enligt uppgift från Möller10 så kostar dessa detaljer 5 kr totalt för kund. Ett verktyg med tre 
formfack för att kunna tillverka alla delar kostar 75 000 kr vilket gör att kunden får betala: 
              kr 
där x är antalet detaljer. 
                                                 
8 Fredrik Finnberg, Digital Mechanics, telefonsamtal 2012-04-24 
9 Robert Möller, Möllers verktygsmakeri, intervju 2012-04-05 
10 Robert Möller, Möllers verktygsmakeri, mailsvar 2012-04-20 
28 
 
 
Höljets volym är 10,2 cm3 och framförarens 0,538 cm3 vilket gör att priset från Digital 
Mechanics blir: 
                          kr 
För att räkna ut vid vilket antal detaljer som styckpriset blir detsamma sätts         och x 
löses ut, vilket ger       detaljer.  
Angående leverans av verktyget har Möller inte angett någon tidsangivelse men vi antar att 
det tar minst en vecka eftersom det innehåller fler formfack än det föregående exemplet. Vad 
gäller tidsåtgången att spruta en detalj uppskattar vi att det inte tar mer än en minut eftersom 
den tunna godstjockleken gör att materialet stelnar snabbt. Detta leder till en total 
tillverkningstid på högst 8 timmar och 30 minuter.  
Att tillverka de två delarna tar totalt sett 61 minuter och eftersom det enligt Finnberg11 råder 
nästan linjärt samband i en FDM-maskin så kommer 513 detaljer ta 521 timmar och 33 
minuter. Med samma resonemang som i föregående fall så kan fem stycken maskiner som går 
dygnet runt klara detta jobb cirka på fyra dygn och 8 timmar.  
4.3 Tillverkarperspektiv 
I beräkningarna har följande parametrar använts: 
    pris på ABS-plast (inkl. stödmaterial) för FDM-tekniken, kr/cm3 
    pris på ABS-plast för formsprutning, kr/cm3 
   detaljens volym, cm3 
    stödmaterialsfaktor vid AM 
 x antal detaljer, stycken 
    kostnaden för formspruteverktyg, kr 
   varierar mellan 1,1 och 1,5 enligt ovan och enligt uppgift från Finnberg12 så använder 
Digital Mechanics värdet 1,3 i sina beräkningar, därför används detta värde nedan. 
För att få fram ett antal detaljer där break-even nås löses x ut ur nedanstående ekvation: 
                     
                    
Priset på ABS-plast som passar i den maskin vi använder (Fortus 400 mc) har varit svårt att få 
fram men vi har hittat ett antal olika priser. Ingen av de intervjukällor som vi varit i kontakt 
med har sagt ett exakt värde men vi har fått svaret ”nästan 3000 kr/kg” av Finnberg13. 
                                                 
11 Fredrik Finnberg, Digital Mechanics, telefonsamtal 2012-04-24 
12 Fredrik Finnberg, Digital Mechanics, telefonsamtal 2012-04-24 
13 Fredrik Finnberg, Digital Mechanics, intervju 2012-02-23 
29 
 
 
Eftersom ABS-plast enligt Fortus (2012a) har densiteten 1,04 g/cm3 avrundar vi uppåt och 
antar ett pris på 3 kr/cm3. Detta är även det pris KTH betalar enligt Wingård14.  
Det lägsta priset som har hittats är på 350 amerikanska dollar för 1510 cm3 vilket med en 
dollarkurs på 7 kronor motsvarar 1,62 kr/cm3. Detta pris exkluderar både frakt, tull och moms 
och räknat på 25 dollar i fraktkostnad, 20 % tullpåslag och 25 % moms så blir priset: 
               
       
                   
Alltså närmar sig priset 3 kr/cm3 även i detta exempel. Med ovanstående resonemang kommer 
ett pris,   , på 3 kr/cm3 att användas i beräkningarna.  
Priset på ABS-granulat för användning till formspruta är betydligt lägre och även här varierar 
prisuppgifterna. När Robert Möller intervjuades nämndes ett pris på 25 kr/kg och det har 
sedan kontrollerats igen och det är även det pris som kommer användas vid beräkningarna. 25 
kr/kg motsvarar alltså 0,025/g   0,025 kr/cm3.  
Priset för verktygen varierar, och det kommer närmare presenteras under respektive detalj.  
4.3.1 Fall 1 – Fäste till larm för utställningselektronik  
Ingångsvärden enligt ovan: 
 P1 = 3 kr/cm3 
 P2 = 0,025 kr/cm3 
 Pv = 30000 kr 
 V = 5,73 cm3 
   = 1,3 
Modellen för break even-punkten                    ger med insatta siffror att 
       stycken. 
4.3.2 Fall 2 – Mattkniv  
Ingångsvärden enligt ovan: 
 P1 = 3 kr/cm3 
 P2 = 0,025 kr/cm3 
 Pv = 75000 kr 
 V = 10,18+0,538 = 10,72 cm3 
   = 1,3 
Modellen för break even-punkten                 ger med insatta siffror att        
stycken.  
                                                 
14 Lars Wingård, handledare, samtal 2012-04-13 
30 
 
 
5 Analys och resultat 
5.1 Jämförelser av additiva metoder 
Det är helt uppenbart att det är ganska stora skillnader mellan de additiva metoderna. Ett 
viktigt resultat är därför att det inte är rättvist att jämföra dem som grupp mot någon 
konventionell metod. För att få fram bättre jämförelser måste metod för metod analyseras och 
jämföras.  
Det som främst skiljer de olika metoderna åt är snabbhet, maskinpris, material och kvalitet på 
detaljerna som byggs. 
FDM är en långsam metod eftersom allt material kommer ur ett munstycke. Desto snabbare är 
SLS och SL eftersom lasern kan röra sig med en mycket högre hastighet än ett 
extruderingsmunstycke. Även printing är snabbare eftersom material eller bindemedel 
kommer ur så pass många munstycken. Vad som också är till fördel för SLS, SL och printing 
är att byggtid per detalj kan minskas avsevärt genom att bygga flera detaljer samtidigt.  
Maskinpriserna varierar mycket beroende på maskinernas storlek och kapacitet men generellt 
sett så är FDM- och printing-maskiner billigare än de metoder som använder laserteknik. De 
kan därför vara lämpliga för de tillverkare som vill ta steget in i den additiva tillverkningen 
eller komplettera sin övriga utrustning med.  
Enligt Evald Ottosson så är materialutbudet ganska begränsat till FDM-maskiner men det som 
finns är av desto högre kvalitet och är testat enligt vedertagna metoder. Det behöver inte vara 
en begränsning men man ska vara medveten om det. Stereolitografi är begränsat till olika 
fotopolymervätskor och SLS använder ofta olika polyamidblandningar som lättare tar upp 
fukt och skiftar storlek. Dessa har med andra ord lägre kvalitet än ABS-plasten till FDM-
maskiner. Printing har fördelen att flera material kan användas i ett bygge.  
5.2 Analys av intervjuer 
Efter att alla intervjuerna genomförts kan det konstateras att de intervjuade har många 
gemensamma synpunkter men även skilda åsikter i en del frågor.  
Det mest slående resultatet är det faktum att alla de tre som företrätt AM-tekniken (Boivie, 
Ottosson och Finnberg) är väldigt överens om att utbildningen inom detta område i Sverige är 
väldigt eftersatt. Boivie uttrycker det i termer av antal doktorande medan Ottosson och 
Finnberg uttrycker besvikelse över att de ingenjörer de möter knappt känner till AM.  
En annan sak alla tre tar upp är att många konstruktörer på tillverkande företag är så vana att 
använda de klassiska tillverkningsteknikerna att de hela tiden har dessa i bakhuvudet. 
Ottosson menar att det finns en yrkesstolthet bland dessa konstruktörer och att de ogärna går 
ifrån sina vanliga tekniker. För att additiva tekniker ska bli ett fullvärdigt alternativ måste 
konstruktörer släppa sitt vanliga DFM-tänk och tänka mer design for performance. Dessa 
åsikter bekräftades i och med intervjun med Robert Möller där han uttryckligen nämnde både 
släppvinklar och jämn godstjocklek även i sammanhang där AM diskuterades. 
31 
 
 
Fredrik Finnberg uttryckte stort missnöje över den dåliga kommunikationen mellan olika 
system och berättade att de på grund av detta var tvungna att sköta produktionsplanering i 
Excel. Detta var något vi tog upp med Boivie som då berättade att det är något som är på gång 
att lösas då ISO-standardisering kommer allt närmare. 
Ännu en punkt där det råder konsensus mellan alla tre är att AM inte ska konkurrera med 
andra tekniker utan snarare vara ett komplement. Boivie menade att det än idag lever kvar 
föreställningar bland svenska företag om att AM är till för prototyptillverkning och inte kan 
integreras i produktionen. Boivie arbetar mycket med integration av AM i produktionslinan 
tillsammans med andra maskiner, till exempel numeriskt styrda fräsar.  
Ottosson berättade om hur mycket ett företag kan sänka sitt utrymmesbehov vid en övergång 
från skärande bearbetning eller gjutning till additiv tillverkning. Detta syntes tydligt vid 
intervjun med Möller där vi såg dels hur mycket utrymme alla maskiner krävde och även att 
de två lagren tillsammans tog upp lika mycket plats som den värdeskapande delen. En annan 
parallell som kan dras mellan vad Ottosson sa och en observation i Möllers verkstad är att 
mycket kapital binds i verktyget. Möllers kunder har kapital bundet i sina verktyg medan 
någon som använder en additiv metod endast har maskinen och CAD-filer lagrade på en 
dator. 
5.3 Analys av fallstudie 
Nedan kommer resultaten från ovanstående fallstudie att analyseras. Av de slutsatser som dras 
kommer sedan tillämpningsområden för additiv tillverkning att föreslås.  
5.3.1 Break even-analys 
 
Larmfäste 
Mattkniv 
Kundperspektiv 
385 st 
513 st 
Tillverkarperspektiv 
1354 st 
1809 st 
Tabell 1. Antal detaljer där break even uppnås för respektive detalj.   
Resultatet visar att det krävs relativt stora volymer för att formsprutning ska vara billigare än 
AM. De volymer som beräknats är lägre än vad som normalt hanteras vid formsprutning 
vilket visar att additiv tillverkning är ett bra alternativ vid lite kortare serier. Resultatet visar 
även att ökad komplexitet av detaljen ger en högre break-evenpunkt mellan AM och 
formsprutning. Eftersom att komplexa geometrier ofta blir dyrare vid formsprutning på grund 
av högre verktygskostnader samtidigt som AM endast varierar i direkt materialkostnad 
beroende på volym så är additiv tillverkning även här ett bra alternativ. 
Två av de största fördelarna med AM är att det inte krävs någon nyinvestering för att börja 
tillverka en ny detalj och att omställningar mellan olika detaljer går snabbt. Då omställningar 
går så pass enkelt och billigt är kombinationen av dessa slutsatser, komplexa detaljer i kortare 
serier, en tillämpning som passar additiv tillverkning perfekt. Ponera att en detalj ska utformas 
i tre varianter. Det kräver tre stycken verktyg vilket styrker tesen om att AM lämpar sig för 
lite mindre serier. 
32 
 
 
5.3.2 Tidsanalys 
 
Larmfäste 
Mattkniv 
Formsprutning 
1 vecka + 3 h 45 min 
1 vecka + 8 h 45 min 
Additiv tillverkning 
3,5 dygn 
4 dygn 8 h 
Tabell 2. Tillverkningstider för respektive detalj och metod. 
När det kommer till tider så visar resultatet att tiden från CAD-modell till färdigt parti i båda 
fall är relativt höga men med fördel till additiv tillverkning. Eftersom att verktyg till 
formsprutning oftast köps in från en extern verkstad så är den tiden svår att uppskatta då allt 
för många faktorer blandas in. Den tid som vi har använt grundar sig endast på vad Möller15 
har sagt. Vad ovanstående resultat rent konkret visar är att tillverkning med additiva metoder 
går att starta mycket snabbare. Hela serien är färdig med additiv tillverkning innan 
formspruteverktyget ens skickats från verkstaden. Det visar även att tillverkningstiden nästan 
är försumbar vid formsprutning då verktygstillverkningen tar så pass stor del av 
genomloppstiden vid mindre serier. 
Ytterligare en upptäckt gjordes när vi byggde alla tre detaljer samtidigt i FDM-maskinen. 
Tidsambandet är inte helt linjärt utan det görs tidsvinster när flera detaljer byggs samtidigt. 
Detta beror i första hand på att växling mellan stödmaterial och byggmaterial endast behöver 
ske en gång per lager istället för en gång per detalj och lager. Dessa två material extruderas ur 
varsitt munstycke som värms respektive kyls när det inte är i arbete.  
Resultaten och slutsatserna ovan visar hur bra AM passar till ett annat internationellt 
vedertaget tillämpningsområde, bridge-to-tooling. Bridge-to-tooling innebär att produktionen 
kan påbörjas redan innan verktyget är klart med hjälp av additiv tillverkning. Det innefattar 
även att fortsätta producera detaljer när ordinarie produktion är nere av diverse orsaker. 
Bridge-to-tooling är alltså ett sätt att säkra en långsammare men tillförlitlig produktion vid 
stopp med hjälp av additiv tillverkning. 
5.4 SWOT-analys av AM för serieproduktion 
En SWOT-analys har gjorts då det är ett överskådligt sätt att se branschens förutsättningar för 
framtiden. Denna analys fokuserar i enlighet med resten av arbetet på serietillverkning och 
belyser endast de områden som avhandlats ovan. 
Styrkor: 
 Kort ställtid 
 Inga begränsningar 
 Variationsmöjligheter 
 Inget lager 
Svagheter: 
 Lång tillverkningstid 
 Dyrt material 
 Dålig utbildning 
 Mycket manuellt arbete 
Möjligheter: 
 Personliga prylar 
 ISO-standardisering 
 Enklare kommunikation 
 Låga volymer 
Risker: 
 Inga pengar till forskning 
 Fördomar 
 Konstruktörer tänker DFM 
                                                 
15 Robert Möller, Möllers Verktygsmakeri, intervju 2012-04-05 
33 
 
 
Tabell 3. Sammanfattning av SWOT-analys av AM för serieproduktion. 
5.4.1 Styrkor 
Kort ställtid: 
Då inget verktyg behöver tillverkas eller något program behöver skrivas så har additiv 
tillverkning en väldigt kort ställtid. Detta är en av de största fördelarna med additiv 
tillverkning, att det går så pass snabbt från idé till färdig detalj. Det är möjligt att starta 
tillverkning nästan direkt efter att en CAD-modell är färdig. 
Inga begränsningar: 
Då detaljen byggs upp och inte skärs ut från ett råmaterial eller gjuts så elimineras många 
krav på design. Konstruktören behöver inte tänka på att ett verktyg ska komma åt överallt 
eller att detaljen ska kunna släppa från gjutformen. Detta ger konstruktören möjlighet att 
utforma detaljen optimalt efter dess funktion och slipper tänka på design for manufacturing. 
Saker som hög komplexitet och inneslutna hålrum är ofta svårt och dyrt att åstadkomma med 
konventionella metoder men kan lätt byggas med AM. 
Variationsmöjligheter: 
På grund av den korta ställtiden som AM har så är det lätt att bygga olika varianter av en 
produkt eller till och med olika detaljer med minimalt stopp i produktionen. Detta gör man på 
ett mycket enklare sätt kan tillgodose kundens önskemål om specialbeställningar som kan 
vara alltifrån utseendemässiga till anpassning för till exempel vänsterhänta. 
Inget lager: 
Vid tillverkning med AM krävs inget stort lager för material och lagret för färdiga detaljer går 
att förminska avsevärt. Istället för att lagra verktyg lagras CAD-filer på en dator, vilket sänker 
kostnader för både administration och lagerutrymme.  
5.4.2 Svagheter 
Lång tillverkningstid: 
Eftersom att detaljer byggs upp lager för lager så blir metoden väldigt långsam. Speciellt 
jämfört med formsprutning där detaljer kan tillverkas på så korta tider som under en minut. 
Till exempel så tillverkas larmfästet på 35 sekunder hos Möllers verktygsmakeri medan den 
tog 68 minuter att bygga i en Fortus 400 mc. 
Dyrt material: 
Fredrik Finnberg menar att lägre materialpriser är en förutsättning för att serieproduktion ska 
vara möjligt och uppgav att Digital Mechanics betalade ”knappt 3000 kr/kg” för plast till 
Stratasysmaskiner. Som visats ovan kan detta pris ses som representativt för plastinköp i 
Sverige. Då plasten inte har några speciella egenskaper utan är vanlig extruderad plast så är 
priset helt klart oskäligt högt. Enligt Robert Möller kostar ABS-granulat 25 kr/kg vilket 
betyder att Stratasys tillsammans med underleverantörer har över 1000 % påslag för att 
extrudera plast och sätta dit ett eskortminne. 
34 
 
 
Dålig utbildning: 
En stor svaghet med additiv tillverkning i Sverige är att utbildningsnivån är så dålig som den 
är. Det bedrivs varken forskning eller utbildning i större utsträckning inom ämnet vid svenska 
universitet. Detta medför att ingenjörer och konstruktörer i industrin inte känner till de 
fördelar och möjligheter som kommer med additiv tillverkning. 
Mycket manuellt arbete: 
Att det idag krävs mycket manuellt arbete kring tillverkningen är uppenbart. På Digital 
Mechanics krävs det nästan en heltidstjänst för produktionsplanering och det går även åt 
många mantimmar till att rensa stödmaterial och annan efterbehandling. 
5.4.3 Möjligheter: 
Personliga prylar: 
Idag går allt fler konsumenter mot att vilja ha personligt anpassade prylar. Alla tre företrädare 
för additiv tillverkning menar att detta är en stor outnyttjad marknad för AM-tekniker. 
ISO-standardisering: 
Klas Boivie arbetar idag med ISO-standardisering av additiva metoder. Detta kommer 
förhoppningsvis medföra att de olika teknikerna blir mer överskådliga och att information om 
skillnader samt egenskaper blir lättare att hitta. 
Enklare kommunikation: 
En punkt där AM är på väg att förbättras är kommunikation mellan maskiner. Både 
kommunikation mellan olika AM-maskiner och med andra maskiner är något som är på väg 
att bli mycket bättre. Tillverkare av AM-maskiner har fått upp ögonen för att det finns en 
efterfrågan för kommunikation mellan maskiner och Klas Boivie arbetar idag med integrering 
av AM i större tillverkningssystem. 
Låga volymer: 
När produktion kommer på tal gäller det nästan uteslutande massproduktion, effektivisering 
och förenkling. Som Evald Ottosson nämnde så tillverkas väldigt många produkter i låga 
volymer och ofta med höga marginaler. Han tycker att denna typ av produktion har hamnat i 
skymundan men att den med additiva metoder är mycket värd att satsa på.  
5.4.4 Risker: 
Inga pengar till forskning: 
Det finns få saker som tyder på att kunskapen om tekniken kommer att förbättras. Klas Boivie 
menar att företag inte vill investera i forskning utan att veta vad de får. Vidare menar han att 
det krävs 7-10 personer för att tillräckligt bra forskning. När det kommer upp i så pass många 
personer drar kostnaderna snabbt iväg vilket gör att ingen vill satsa pengar på det. 
Fördomar: 
En vanlig föreställning bland konstruktörer och ingenjörer är att AM är till för att ersätta 
konventionella tillverkningsmetoder. Då produktionen vid additiv tillverkning är både 
långsammare och dyrare än t.ex. formsprutor kan det ses som ett komplement snarare än en 
35 
 
 
ersättare. Dessutom är det enkelt att starta produktion och inga problem att ställa om mellan 
olika detaljer så är metoden perfekt för kortare serier, medan formsprutning fortfarande är 
bäst för massproduktion. 
Konstruktörer tänker DFM: 
Idag håller många konstruktörer fast vid sina tillverkningsmetoder och tänker mycket på DFM 
vid design. Detta kan härledas till den dåliga utbildningsnivån som råder i Sverige. De känner 
helt enkelt inte till AM eller tror att det endast kan användas till prototyptillverkning. Vid 
design av komplexa geometrier ser de problem som kan uppstå vid tillverkning snarare än de 
möjligheter som AM kan medföra. 
 
 
36 
 
 
6 Slutsatser  
Efter att vi har analyserat våra intervjuer och fallstudier så har vi gjort en hel del upptäckter. 
Den absolut viktigaste slutsatsen är att det inte finns några enkla konkreta svar att ge på under 
vilka förutsättningar additiv tillverkning i sin helhet passar att användas för tillverkning. 
Däremot syns det tydligt att det är ekonomsikt försvarbart att serietillverka detaljer med 
metoden. Vi har kommit fram till ett antal egenskaper hos detalj och produktion som kan 
motivera till användning av additiv tillverkning. De viktigaste egenskaperna är: 
 Komplexa detaljer där formen motiveras av funktionen 
 Detaljer som förekommer i olika varianter 
 Personligt anpassade konsumentvaror 
 Korta serier 
 Bridge-to-tooling 
Vidare så visade det sig uppenbart att additiv tillverkning snarare är ett ytterligare verktyg för 
tillverkning snarare än en konkurrent till någon konventionell metod. Denna vetskap tror vi är 
mindre utbredd bland folk i industrin. Några egenskaper som gör att additiv tillverkning är 
mindre lämpligt är: 
 Stora serier 
 Enkla detaljer 
 Solida detaljer 
 Enformig produktion 
Sist men inte minst kan vi konstatera att kunskapsnivån i Sverige inom området är mycket låg 
i jämförelse med andra länder. Det bedrivs inte forskning i någon större utsträckning och 
därmed är det svårt att erbjuda utbildning i området. Eftersom ingen vill finansiera forskning i 
nuläget syns inga positiva trender här. 
6.1 Diskussion kring resultatet 
Under arbetets gång har vi lärt oss väldigt mycket om additiv tillverkning. När vi började 
detta arbete hade vi egentligen bara haft kontakt med metoden på en gästföreläsning med 
Evald Ottosson. Han var dessutom vårt första intervjuobjekt till detta arbete och givetvis så 
influerades vi av hans åsikter. Detta var en bidragande orsak till att vi använde FDM-tekniken 
vid våra fallstudier. Med facit i hand så hade vi gärna börjat med att intervjua Klas Boivie 
istället för att få en mer objektiv infallsvinkel. Detta var tyvärr inte praktiskt möjligt eftersom 
Boivie forskar i Norge.  
Eftersom resultatet i rapporten grundar sig på fyra intervjuer är det naturligtvis så att 
intervjuobjekten har haft inverkan på resultatet. Trots att dessa fyra personer valts för att 
representera olika intressen går det inte att garantera att dessa på något sätt är representativa 
för sitt respektive område. För att förbättra resultatet skulle man kunna tänka sig att intervjua 
fler personer ur samma intressegrupp och på så vis säkrare kunna avgöra hur representativa 
37 
 
 
svaren är. Fler intervjuer har inte kunnat göras på grund av begränsningar i omfång för 
rapporten. 
Vad gäller vårt val av teknik till fallstudierna kan i efterhand konstateras att FDM kanske inte 
är särskilt representativt för alla additiva metoder. Det är en relativt långsam teknik och skiljer 
sig ganska mycket från både de printingbaserade och laserbaserade teknikerna. Däremot är 
tekniken lätt att förstå och arbeta med. Angående beräkningarna som görs i kapitel fyra måste 
sägas att de är behäftade med viss osäkerhet eftersom de grundar sig på flera antaganden och 
utesluter bland annat personalkostnader och driftkostnader av maskinerna. Därför kan dessa 
beräkningar endast ses som vägledande och ej avgörande för resultatet. Dessutom föreligger 
skillnader mellan CAD-modellerna och de fysiska detaljer som använts vilket dock inte utgör 
någon avgörande skillnad för slutsatserna. 
Vi har också konstaterat att ingen av de metoder som vi har beskrivit kan anses representativ 
och att respektive additiv teknik bör utvärderas enskilt. Trots denna insikt så har vi valt att 
fortsätta med fallstudien av flera anledningar. Dels tycker vi att den fortfarande fyller sitt syfte 
att visa vilka generella möjligheter och begränsningar som finns för samtliga tekniker genom 
att med FDM exemplifiera dessa. Dels så har vår enda tillgång till tekniken varit en FDM-
maskin med tillhörande programvara och därmed vår enda möjlighet till att utföra en så pass 
detaljerad studie.  
Vi tycker att resultatet i sin helhet besvarar frågeställningen bra. Resultatet visar att det finns 
tillämpningar där additiv tillämpning passar utmärkt för serieproduktion. Det visar även att 
det finns potential för att skapa nya marknader eller förändra befintlig teknik inom dessa. Det 
här förutsätter dock att kunskapsnivån höjs genom att mer forskning och utbildning bedrivs 
vid svenska högskolor och universitet. Vi tycker att undervisning inom additiv tillverkning 
borde ingå mer i grundläggande produktionskurser där konventionella metoder avhandlas.  
Tillförlitligheten i det resultat som presenterats anser vi är mycket bra. Detta eftersom det 
grundar sig på en väldigt bred och trovärdig bas av källor. De litterära källorna har samtliga 
varit av god kvalitet. Även om de muntliga källorna har representerat tydliga intressen har vi 
genom kritisk granskning kunnat dra objektiva slutsatser från dem. Det enda område som det 
finns utrymme för tolkning av är bedömningen av utbildningsnivån. Då det råder konsensus 
mellan alla AM-företrädare kring detta och att Robert Möller uppvisade stöd för dessa åsikter 
bedömer vi att de är tillförlitliga.  
Vårt arbete har många gånger lett oss in på sidospår och vi har flera förslag till fortsatt 
forskning, till exempel: 
 Jämförelse metoderna emellan vilken som lämpar sig bäst till tillverkning 
 Fullständig kostnadskalkyl för olika additiva tekniker 
 Rapid tooling – verktygstillverkning med AM 
 Additiv serietillverkning i metall 
 
 
38 
 
 
Källförteckning 
Apelskog Killander, Lena (1995). Friformsframställning: snabba prototyper och nya metoder 
för kortserietillverkning. Stockholm: Sveriges verkstadsindustrier  
Artcorp (2011). It’s All in the Details: ART and PolyJet™ Printing [Elektronisk] Tillänglig: 
<http://www.artcorp.com/polyjet_printing.html> [2012-03-24] 
Bártolo, P.J. (2011). Stereolithography [Elektronisk] : Materials, Processes and Applications. 
Boston, MA: Springer Science+Business Media, LLC 
Bartolo, P.J., Mitchell, G. (2003) Stereo-thermal-lithography: a new principle for rapid 
prototyping. [Elektronisk] Rapid Prototyping Journal. Vol. 9 Issue: 3 
Bralla, James G. (2007). Handbook of manufacturing processes: how products, components 
and materials are made. 1. ed. New York: Industrial Press 
 
Bralla, James G. (red.) (1986). Handbook of product design for manufacturing: a practical 
guide to low-cost production. New York: McGraw-Hill 
Custompartnet (2009). Stereolitography [Elektronisk] Tillänglig: 
<http://www.custompartnet.com/wu/stereolithography> [2012-03-30] 
Dahlin, Nicklas (2011). ”Vi ligger efter i friformsracet”. Ny Teknik/Specialbilaga, 
[2011-12-07] 
Dahotre, Narendra B. & Harimkar, Sandip P. (2008). Laser Fabrication and Machining of 
Materials [Elektronisk]. Boston, MA: Springer Science + Business Media, LLC 
Fortus (2012a). Materials [Elektronisk] Tillänglig: <http://www.fortus.com/Materials/FDM-
Material-Overview.aspx> [2012-04-10] 
Fortus (2012b). Products [Elektronisk] Tillänglig: <http://www.fortus.com/Products.aspx> 
[2012-04-10] 
Gibson, Ian., Rosen, David W. & Stucker, Brent. (2010).  Additive Manufacturing 
Technologies [Elektronisk] : Rapid Prototyping to Direct Digital Manufacturing . Boston, 
MA: Springer-Verlag US 
Hanssen, Jesse. (2008). FDM 400mc Accuracy Assessment [Elektronisk]. Opublicerat 
manuskript. Stratsys Inc.  
Jarfors, Anders E. W. (2010). Tillverkningsteknologi. 4. uppl. Lund: Studentlitteratur  
Parts without limits – additive manufacturing. (2011). [Elektronisk] Assembly Automation, 
Vol. 31 Issue: 3 
Singh, Rupinder. (2011). Process capability study of polyjet printing for plastic components. 
[Elektronisk] Journal of Mechanical Science and Technology. Vol. 25 Issue: 4 
39 
 
 
SINTEF (2012). Historie [Elektronisk] Tillänglig: <http://www.sintef.no/Om-oss/Historie/> 
[2012-04-16] 
Steen, William M. (2003). Laser material processing. 3. ed. London: Springer  
Stratasys (2012). Get a sample part produced on an FDM machine [Elektronisk] Tillänglig: 
<http://www.stratasys.com/Flex-Items/Home/Items/Sample-Part-Request.aspx [2012-02-20] 
The shape of things to come. (2011). [Elektronisk] The Economist. 2011-12-10 
Westman, Monica. (2007). Tillverka i friform med två material [Elektronisk]. Ny Teknik, 
2007-11-26 
Yin, Robert K. (2012). Applications of case study research. 3rd ed. Thousand Oaks, Calif.: 
SAGE 
 
