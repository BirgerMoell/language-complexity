 
Att utveckla en kurs i 
miljösäkrade inköp 
 
Madeleine Larsson 
 
 
 
 
 
 
 
 
 
 
 
 
 
 
 
 
 
 
 
 
Institutionen för matematikämnets och naturvetenskapsämnenas didaktik  
vid Stockholms Universitet  
Institutionen för Industriell Ekologi vid Kungliga Tekniska Högskolan 
 
 
 
 
Examensarbete 30hp 
Teknik och lärande 
UMK900, examensarbete inom programmet Civilingenjör och Lärare (300hp) 
Vårterminen 2009 
Examinator: Jesús Piqueras 
English title: How to develop an education focusing on environmentally secure purchase 
Att utveckla en kurs i miljösäkrade inköp 
Madeleine Larsson 2009 
 
2 
Abstract 
Today we see a growing need and interest in working towards sustainable development. 
To be able to contribute to a sustainable development as individuals/business we need to 
emphasize the importance of education and contextualisation that learning occurs in a 
sense that is relevant to the learner. 
   This is the background to this study, which in turn is the basis for an education that 
focuses on how to environmentally secure your purchases, an opportunity for us to set 
environmental standards purchasing products and services. The process for purchase is 
considered by many to be a key factor in businesses work towards sustainable 
development. Key people in this process and target audience for this education is 
environmental, purchasing and procurement managers. 
   The purpose of this study is to design an education called Miljösäkrade inköp from the 
target audiences’ knowledge, interests and attitudes, together with literature.   The first 
step is a study of the target audiences’ needs and concerns in areas concerning 
environmentally secured purchase. This study has been done through qualitative research 
interviews which in turn has been the basis of av reflection on the content and didactic 
approach for this education. The theoretical basis for this study highlights for an example 
education for sustainable development, teaching traditions of environmental problems, 
adult didactics and problem-based learning. 
   The results of the qualitative research interviews show for an example that the 
participants have a range of different motives for taking the environment into account in 
their purchases. They all illustrate the importance of having a holistic approach, but also 
the difficulty in realizing it. Several of those who have been interviewed indicate a 
difficulty to see ecological, social and economic factors as a whole. 
   Based on interview results and literature, I point out three areas that will permeate the 
education Miljösäkrade inköp; the democratic conversation, a conversation in which 
views and values of all those who are involved are considered to be significant, a holistic 
approach to sustainability and ethical aspects. And based on these three areas you’re 
given suggestions for exercises and interesting issues to highlight during the education. 
Keywords 
Sustainable Development, Education for Sustainable Development, qualitative research 
interview, adult education, contextualisation 
 
Att utveckla en kurs i miljösäkrade inköp 
Madeleine Larsson 2009 
 
3 
Sammanfattning 
Vi upplever idag ett växande behov och intresse av att arbeta för en hållbar utveckling. 
För att vi som individer/verksamheter ska kunna bidra till en hållbar utveckling 
poängteras vikten av utbildning och kontextualisering, att lärandet sker i ett sammanhang 
relevant för den lärande. Detta är språngbrädan för denna studie som i sin tur ligger till 
grund för en utbildning som fokuserar på miljösäkrade inköp, en möjlighet för oss att 
ställa miljökrav vid inköp av produkter och tjänster.      
   Inköpsprocessen anses av flera vara en nyckelfaktor i verksamheters arbete för en 
hållbar utveckling. Nyckelpersoner i denna process och tillika målgrupp för denna 
utbildning är miljö-, inköps- och upphandlingschefer. 
   Syftet med denna studie är att utifrån målgruppens kunskaper, intressen och attityder  
tillsammans med litteratur utforma utbildningen Miljösäkrade inköp. Det första steget är 
en studie av målgruppens behov och frågeställningar inom områden som berör 
miljösäkrade inköp. Denna studie har skett i form av kvalitativa forskningsintervjuer som 
sedan har legat till grund för en reflektion kring utbildningens innehåll och didaktiska 
upplägg. Som teoretisk grund för denna studie lyfts bl.a. lärande för hållbar utveckling, 
undervisningstraditioner 
för 
miljöproblematik, 
men 
också 
vuxendidaktik 
och 
problembaserat lärande. 
   Resultatet av de kvalitativa forskningsintervjuerna visar exempelvis på att deltagarna 
anger ett spektra av olika motiv till att ta hänsyn till miljön i sina inköp. De belyser alla 
vikten av ett helhetstänkande men också svårigheten i att realisera detta. Flera av de 
intervjuade visar på en svårighet att se ekologiska, sociala och ekonomiska faktorer som 
en helhet. 
   Utifrån intervjuresultat och litteratur lyfter jag sedan tre områden som kommer att 
genomsyra utbildningen Miljösäkrade inköp; det demokratiska samtalet, ett samtal där 
alla de inblandades synpunkter och värderingar anses vara betydelsefulla, ett 
helhetstänkande för hållbarhet och etiska aspekter. Utifrån dessa tre områden ges förslag 
på övningar och intressanta frågeställningar att lyfta under utbildningen. 
Nyckelord 
Hållbar utveckling, lärande för hållbar utveckling, kvalitativ forskningsintervju, 
vuxenutbildning, kontextualisering 
Att utveckla en kurs i miljösäkrade inköp 
Madeleine Larsson 2009 
 
4 
Förord 
Denna rapport är resultatet av ett examensarbete som genomförts under våren 2009 vid 
Institutionen för utbildningsvetenskap med inriktning mot matematik och naturvetenskap 
på Stockholms universitet. 
   Examensarbetet har varit mycket lärorikt och har givit mig mersmak för att med ett 
tvärvetenskapligt och didaktiskt perspektiv arbeta för en hållbar utveckling. 
 
Ett varmt tack till dem som har stöttat och inspirerat mig under arbetets gång och gjort 
detta examensarbete möjligt. Särskilt tack till: 
- 
Huvudhandledare Iann Lundegård, vid Institutionen för matematikämnets och 
naturvetenskapsämnenas didaktik på Stockholms universitet, som varit en 
inspirationskälla och ett bollplank för allt från intervjufrågor till intervjuresultat 
och slutsatser. 
- 
Biträdande handledare Monika Olsson, vid Industriell Ekologi på Kungliga 
Tekniska Högskolan, som har inspirerat med Microtraining och gett goda råd 
inför skapandet av utbildningen Miljösäkrade inköp. 
- 
Avdelningen för Miljömanagement på WSP Environmental i Stockholm och 
Linköping, som har givit mig möjligheten att göra denna kvalitativa studie och att 
utveckla och genomföra utbildningen Miljösäkrade inköp. 
- 
Handledare Lisa Elfström, på avdelningen för Miljömanagement på WSP 
Environmental i Linköping, som kontinuerligt har brainstormat idéer och 
reflektioner under arbetets gång och som jag fick äran att tillsammans med, 
utveckla och genomföra utbildningen Miljösäkrade inköp. 
- 
De individer som har intervjuats och deltagit i utbildningen, och på så sätt gjort 
detta examensarbete möjligt. 
 
 
Stockholm, augusti 2009 
 
Madeleine Larsson 
Att utveckla en kurs i miljösäkrade inköp 
Madeleine Larsson 2009 
 
5 
Innehållsförteckning 
 
Abstract ............................................................................................................................... 2 
Keywords ............................................................................................................................ 2 
Sammanfattning .................................................................................................................. 3 
Nyckelord ............................................................................................................................ 3 
Förord .................................................................................................................................. 4 
1 INLEDNING .................................................................................................................... 7 
1.1 WSP .......................................................................................................................... 7 
1.1.1 WSP Environmental ........................................................................................... 7 
1.1.2 Miljömanagement .............................................................................................. 8 
1.2 Syfte .......................................................................................................................... 8 
1.3 Frågeställningar ......................................................................................................... 8 
1.4 Mål ............................................................................................................................ 8 
1.5 Konkretisering ........................................................................................................... 9 
2 TEORETISK BAKGRUND .......................................................................................... 10 
2.1 Hållbar utveckling ................................................................................................... 10 
2.2 Agenda 21 ............................................................................................................... 11 
2.3 Education for Sustainable Development ................................................................. 12 
2.4 Miljöproblem som värdefråga ................................................................................. 13 
2.4.1 Etik och moral .................................................................................................. 13 
2.4.2 Miljöetik och miljömoral ................................................................................. 14 
2.5 Miljöproblem som politisk fråga ............................................................................ 15 
2.5.1 Det moderna samhället .................................................................................... 15 
2.5.2 Det senmoderna samhället ............................................................................... 15 
2.5.3 Postmodernismen ............................................................................................. 16 
2.6 Miljöproblematiken i ett lärande perspektiv ........................................................... 17 
2.6.1 Miljöundervisningens traditioner ..................................................................... 17 
2.6.2 Lärande och socialisation ................................................................................. 19 
2.7 Vuxenpedagogik ..................................................................................................... 21 
2.7.1 Teorier om lärande ........................................................................................... 21 
2.7.2 Skapandet av en utbildning .............................................................................. 22 
2.8 Problembaserat lärande ........................................................................................... 24 
3 METOD ......................................................................................................................... 26 
3.1 Val av metod ........................................................................................................... 26 
3.2 Upplägg och genomförande .................................................................................... 26 
3.2.1 Urval ................................................................................................................ 26 
3.2.2 Utformning av intervjuguide ............................................................................ 26 
3.2.3 Etiska aspekter ................................................................................................. 27 
3.2.4 Genomförande av intervjuer ............................................................................ 27 
3.2.5 Begränsningar .................................................................................................. 28 
3.3 Materialbearbetning ................................................................................................ 28 
3.3.1 Analysmetod .................................................................................................... 28 
3.4 Tillförlitlighetsfrågor .............................................................................................. 28 
3.4.1 Validitet och reliabilitet ................................................................................... 28 
3.5 Avslutning ............................................................................................................... 29 
Att utveckla en kurs i miljösäkrade inköp 
Madeleine Larsson 2009 
 
6 
4 ANALYS OCH RESULTAT ........................................................................................ 30 
4.1 Verksamheternas aktuella miljöarbete .................................................................... 30 
4.2 Hållbar utveckling – ett helhetstänkande? .............................................................. 31 
4.3 Motiv till att ställa miljökrav vid inköp .................................................................. 32 
4.4 Utbildning för en hållbar utveckling ....................................................................... 33 
4.5 Sammanfattande resultat ......................................................................................... 34 
5 DISKUSSION OCH SLUTSATSER ............................................................................ 36 
5.1 Konsekvenser för skapandet av utbildningen Miljösäkrade inköp ......................... 36 
5.1.1 Det demokratiska samtalet ............................................................................... 36 
5.1.2 Helhetstänkande ............................................................................................... 37 
5.1.3 Etiska aspekter ................................................................................................. 38 
5.2 Nya frågor/vidare forskning .................................................................................... 39 
6 REFERENSER .............................................................................................................. 40 
7 BILAGOR ...................................................................................................................... 42 
7.1 Bilaga 1 – Intervjuguide .......................................................................................... 42 
7.1.1 Ämnesområden som bör tas upp under intervjun: ........................................... 42 
7.1.2 Intervjufrågor: .................................................................................................. 42 
 
 
 
Att utveckla en kurs i miljösäkrade inköp 
Madeleine Larsson 2009 
 
7 
1 INLEDNING 
Denna studie är genomförd som ett examensarbete i enighet med kursen UMK900, 
Examensarbete i Teknik och Lärande, vid SU samt KTH.  
   Idag ser vi ett växande behov och intresse av att arbeta för en hållbar utveckling. För att 
vi ska kunna bidra till en hållbar utveckling poängteras vikten av utbildning och 
kontextualisering, att lärandet sker i ett sammanhang relevant för den lärande. Detta är 
språngbrädan för denna studie som i sin tur ligger till grund för en utbildning som 
fokuserar på miljösäkrade inköp, en möjlighet för verksamheter att ställa miljökrav vid 
inköp av produkter och tjänster. Studien har genomförts tillsammans med avdelningen för 
miljömanagement på WSP Environmental och är en utbildningsinsats för en målgrupp i 
första hand bestående av miljö-, inköps- och upphandlingschefer. 
1.1 WSP 
Grunden till detta examensarbete är organisationers allt växande behov av att verka för en 
hållbar utveckling. En organisation verksam idag måste leva upp till kraven från lagar 
och förordningar, ledningssystem och inte minst från samhället och kunden. 
Konsultföretaget WSP, som är uppdragsgivare för denna studie, har det senaste året sett 
ett stort behov hos inköpare och upphandlare i flera branscher att få hjälp med hur de ska 
gå till väga för att effektivt ställa miljökrav i inköpsprocessen. En process som av flera 
anses vara en nyckelfaktor i företags arbete för en hållbar utveckling. 
 
”To be the outstanding supplier of specialist and integrated services in the built and 
natural environment.”   
(WSP Environmental Sverige 2009) 
 
Så lyder visionen för detta globala företag. Ett företag som erbjuder konsulttjänster inom 
hus och industri, transport och infrastruktur samt miljö. WSP består av 10 000 konsulter 
på totalt 275 kontor i 40 länder i Afrika, Asien, Europa, Nordamerika och Oceanien 
(WSP Group 2009). 
   I Sverige har WSP 2 000 anställda i 46 städer, från Kiruna i norr till Ystad i söder, och 
omsatte 2007 drygt 2 000 MSEK. Kunder är såväl privat- som offentlig sektor och 
exempel på projekt som WSP är delaktiga i för närvarande är; trafikleden Förbifart 
Stockholm, citybanan under Stockholm och flytten av Kiruna (WSP Sverige 2009, Korta 
fakta om WSP). 
   I Sverige är WSP uppdelat i sju affärsområden varav WSP Environmental är det 
affärsområde där jag genomför mitt examensarbete. 
1.1.1 WSP Environmental 
WSP Environmental är affärsområdet som fokuserar på energi- och miljökonsultation. 
Globalt finns 1 000 medarbetare i Europa, Nordamerika, Afrika, Mellanöstern, Asien och 
Australien. En femtedel av dessa medarbetare är verksamma på 13 kontor här i Sverige. 
  WSP Environmental erbjuder tjänster inom mark och vatten, miljömanagement, 
byggnadsfysik, fastighetsutveckling, energi och akustik. Avdelningen för miljö-
management är den jag tillhör under genomförandet av detta examensarbete och där jag 
har min handledning (WSP 2009).  
Att utveckla en kurs i miljösäkrade inköp 
Madeleine Larsson 2009 
 
8 
1.1.2 Miljömanagement 
På avdelningen för miljömanagement finns det kompetens inom bland annat miljöjuridik, 
kvalitets- och miljöledningssystem, arbetsmiljö, hållbar utveckling, produkteknologi och 
miljöanpassad produktutveckling. Konsulternas roll kan innebära arbete med strategiska 
klimatfrågor, kemikalie- och avfallsfrågor, tillståndsprövningar och miljökonsekvens-
beskrivningar, miljökommunikation med mera (WSP 2009). 
   Inom miljömanagement utformas även flertalet utbildningar, dels öppna som inte riktar 
sig till en specifik kund men också företagsanpassade som istället är skräddarsydda efter 
en särskild kund. 
   Min uppgift med detta examensarbete är utöver studien att skapa en utbildning riktad 
till WSP:s kunder. En utbildning med fokus på inköp och upphandling och dess roll i vårt 
miljöarbete, ett ämnesområde som tidigare inte har funnits representerat bland WSP:s 
utbildningar. 
1.2 Syfte 
Syftet med examensarbetet är att skapa en framgångsrik utbildning i miljösäkrade inköp, 
som grundar sig i aktuell vetenskap kring lärande för hållbar utveckling och där innehåll 
och form tar hänsyn till målgruppens behov och frågeställningar. Med ”framgångsrik 
utbildning” syftar jag på att utbildningen ska uppfattas som relevant av deltagarna och 
ligga till grund för en faktisk förändring.  Det första steget är en studie av dessa behov 
och frågeställningar inom områden som berör miljösäkrade inköp. Utifrån denna studie 
blir nästa steg att reflektera kring hur dess resultat kan påverka utbildningens innehåll och 
didaktiska upplägg. 
1.3 Frågeställningar 
Den övergripande frågeställningen lyder: 
- 
Hur kan jag utnyttja målgruppens kunskaper, intressen och attityder för att skapa 
en framgångsrik utbildning i miljösäkrade inköp? 
 
På den följer två specificerade frågeställningar: 
- 
Vilka behov och frågeställningar hos målgruppen ska utbildningen besvara? 
- 
Hur kan utbildningen färgas in med den här studiens resultat så att den i större 
utsträckning svarar upp mot målgruppens behov? 
1.4 Mål 
Målet utgörs av att identifiera målgruppens behov och frågeställningar som är aktuella 
inom områden som berör miljösäkrade inköp. Att utifrån dem dra slutsatser kring vad 
utbildningen Miljösäkrade inköp ska ta tillvara på både innehållsmässigt och didaktiskt 
för att vara framgångsrik i just denna målgrupp.  
   Avslutningsvis konstrueras och genomförs utbildningen Miljösäkrade inköp utifrån 
dragna slutsatser vid denna studie. Denna utbildning kommer sedan att ligga till grund för 
WSP:s fortsatta arbete med företagsanpassade utbildningar inom området miljösäkrade 
inköp och grön upphandling (upphandling där hänsyn tas till ekologiska aspekter). 
 
 
Att utveckla en kurs i miljösäkrade inköp 
Madeleine Larsson 2009 
 
9 
1.5 Konkretisering 
Studien utgörs i praktiken av följande: 
 
- 
Litteraturstudier med fokus på; forskningsintervjuer, miljöanpassade inköp, grön 
upphandling, hållbar utveckling, miljödidaktik och vuxenpedagogik.  
- 
Framtagning av intervjuguide och genomförande av intervjuer med personer inom 
målgruppen. 
- 
Analys av intervjuer utifrån den teoretiska bakgrunden för att identifiera behov 
och frågeställningar. 
- 
Utifrån identifierade behov och frågeställningar och den teoretiska bakgrunden 
diskuteras och dras slutsatser kring vad som ska ligga till grund för utformandet 
av utbildningens innehåll, upplägg och genomförande. 
Att utveckla en kurs i miljösäkrade inköp 
Madeleine Larsson 2009 
 
10 
2 TEORETISK BAKGRUND 
Hållbar utveckling ses som en av de största utmaningarna världen möts av idag. Med 
löpande rapporter om fattigdom, orättvisor, klimatförändringar och den ekonomiska 
krisen har vi nått till den punkt då vi måste vända trenden. 
   Att utbildning är en betydande faktor för en hållbar utveckling har poängterats sen UN 
Conference on the Human Environment i Stockholm 1972. Det följdes sedan upp även i 
Agenda 21, här utdrag ur kap 36: 
 
”Education is critical for promoting sustainable development and improving the capacity 
of the people to address environment and development issues.”  
(UN Department of Economic and Social Affairs 1992) 
 
Här i den teoretiska bakgrunden görs fördjupningar inom; hållbar utveckling, 
internationella styrdokument, Education for Sustainable Development, attityder till 
miljöproblem, pedagogik och didaktik kring hållbar utveckling. 
2.1 Hållbar utveckling  
Sandell m.fl. (2003) anser att begreppet hållbar utveckling innebär skapandet av ett 
framtida samhälle där vi människor kan leva ett gott liv. Men de lyfter också flera 
centrala frågor att reflektera kring. Vad lägger vi i begreppet hållbar utveckling? Kan 
dagens västerländska, marknadsorienterade samhällssystem göras hållbart? Eller krävs 
det ett helt nytt samhälle? 
  FN:s Världskommission för miljö och utveckling, även kallad Brundtlandkommissionen, 
definierar begreppet hållbar utveckling enligt följande: 
 
”En hållbar utveckling är en utveckling som tillfredställer dagens behov utan att 
äventyra kommande generationers möjligheter att tillfredsställa sina behov.”  
(UN World Commission on Environment and Development 1987, min översättning,) 
 
Med den så kallade Brundtlandrapporten, Our Common Future, gjordes försöket att ena 
världens miljörörelser genom att mynta detta begrepp. Begreppet omfattar social och 
ekonomisk utveckling och miljöhänsyn, och sett till ovan definition är det just 
människans behov och intressen som skall tas tillvara (UN World Commission on 
Environment and Development 1987/Svenska FN-förbundet 2007). 
   Mikael Stenmark (2000), som i sin bok Miljöetik och Miljövård analyserar flertalet 
olika miljöpolicydokument och rapporter såsom just Brundtlandrapporten, Agenda 21 
m.fl., utvecklar efter diskussion ovanstående definition av hållbar utveckling till: 
 
”En hållbar utveckling föreligger om de förändringar som vidtas i samhället 
tillfredställer nu levande människors och framtida människogenerationers behov utan att 
produktionsförmågan hos de understödjande ekosystemen hotas eller att grundläggande 
mänskliga rättigheter kränks.” 
(Stenmark 2000, s. 34) 
 
Att utveckla en kurs i miljösäkrade inköp 
Madeleine Larsson 2009 
 
11 
2006 presenterade Miljödepartementet skrivelsen Strategiska utmaningar - En vidare-
utveckling av svensk strategi för hållbar utveckling. I denna skrivelse presenterades 
Sveriges strategi för en ekonomiskt, socialt och miljömässigt hållbar utveckling. I fokus 
står fyra strategiska utmaningar: 
- 
bygga samhället hållbart 
- 
stimulera en god hälsa på lika villkor 
- 
möta den demografiska utmaningen 
- 
främja en hållbar tillväxt. 
 
Vad som är intressant att titta på är att vi alla kan skapa vår egen definition av vad en 
hållbar utveckling är, allt utifrån de förutsättningar som vi lever och agerar efter. 
Stenmark (2000) för även ett intressant resonemang kring hur våra värderingar avspeglas 
på vilken innebörd vi lägger i begreppet hållbar utveckling.  
   Detta begrepp och våra definitioner av det kan komma att vara en viktig del av 
utbildningen och kommer därför att återkomma under intervjuerna. 
2.2 Agenda 21 
Handlingsprogrammet Agenda 21 antogs vid FN konferensen för miljö och utveckling i 
Rio de Janeiro 1992. Det ger mål och riktlinjer för hur vi ska arbete för en hållbar 
utveckling; utrota fattigdomen och eliminera de hot som vår miljö står inför. Riktlinjerna 
i Agenda 21 är inte juridiskt bindande utan snarare rekommendationer, men de stater som 
deltog i Rio är politiskt och moraliskt förpliktigade att följa handlingsprogrammet. 
   Agenda 21 vänder sig inte bara till stater utan till alla grupper och individer i samhället 
och manar till ett brett deltagande i arbetet med miljö- och utvecklingsfrågor. I 
handlingsprogrammet anges mål att uppnå, vad som måste göras för att nå målen och hur 
detta ska göras (UN Department of Economic and Social Affairs 1992). 
 
Agenda 21 lyfter flertalet olika områden där vi måste förändra vår livsstil och våra 
samhällsmönster för att driva arbetet för en hållbar utveckling. I kapitel 4 lyfts 
människans konsumtionsnivåer och resursförbrukning som ohållbara mönster vi måste 
förändra, mönster som anses vara den viktigaste orsaken till den fortskridande 
förstöringen av den globala miljön.  
   Det anses att en förändring av material- och energianvändning vid produktionen av 
varor och tjänster skulle minska miljöpåverkan, bidra till en högre ekonomisk och 
industriell produktivitet och en ökad konkurrenskraft. Agenda 21 uppmanar regeringar att 
se till att material och energi används miljömässigt- och kostnadseffektivt, vilket 
exempelvis kan ske genom att: 
- 
Skapa bättre förutsättningar för spridning av miljömässigt gynnsamma 
teknologier. 
- 
Främja forskning och utveckling av miljömässigt gynnsamma teknologier. 
- 
Främja användning av nya och förnybara energikällor och naturresurser. 
- 
Ge individer och hushåll stöd och information för att öka medvetenheten kring 
inköp och val av miljömässigt gynnsamma produkter. 
- 
Ställa krav på att statlig upphandling sker med hänsyn till dess miljöaspekter.  
(UN Department of Economic and Social Affairs 1992) 
 
Att utveckla en kurs i miljösäkrade inköp 
Madeleine Larsson 2009 
 
12 
Nyckelordet som nämns kontinuerligt i Agenda 21 är utbildning. För att främja hållbar 
utveckling är utbildning det avgörande verktyget. Utbildning ger möjligheten för 
människan och samhället att nå sin fulla potential och stärka möjligheten att arbeta med 
miljö- och utvecklingsfrågor.  
   I det 36:e kapitlet av Agenda 21, Promoting education, public awareness and training 
(UN Department of Economic and Social Affairs 1992), fokuseras det helt på 
utbildningens roll och vikten av att öka medvetenheten i samhället. Det handlar om att 
skapa ett engagemang i frågan vilket kan stärka känslan av ett personligt miljöansvar och 
öka motivationen för ett arbete för en hållbar utveckling. 
   Både satsningar inom formell och informell utbildning är avgörande för att öka 
medvetenheten och förändra de värderingar, attityder och beteenden som skadar vår 
omvärld. Därför bör utbildningarna ta hänsyn till behovet som finns i samhället, varierad 
kunskapsnivå, vetenskap, kultur och sociala förutsättningar. 
   För att utbildningarna ska göra nytta bör de vara individbaserade och specifika för just 
den kategori människor den vänder sig till. För att öka delaktigheten i miljö- och 
utvecklingsarbete måste kunskaps- och färdighetsluckor fyllas (UN Department of 
Economic and Social Affairs 1992). 
 
I den här studien har jag tagit fasta på att; om vi vill att en utbildning ska leda till en 
förändring hos dem som deltar bör den ta sitt ursprung i deltagarna och deras verklighet. 
Det kommer i mina slutsatser att visa sig att det finns en stor relevans i att genomföra 
intervjuer inför en utbildning. Detta både som en metod för att skapa en bild av 
utbildningsdeltagarnas kunskaper, attityder och intressen men också som en del av 
lärandeprocessen då deltagarna ges möjlighet att reflektera kring aktuella frågor innan 
själva utbildningstillfället.  
2.3 Education for Sustainable Development 
2002 rekommenderade The World Summit on Sustainable Development, Johannesburg 
bildandet av United Nations Decade of Education for Sustainable Development (DESD 
2005-2014). Rekommendationen följdes och idag är Education for Sustainable 
Development, ESD, ett världsomfattande arbete för att öka jordens befolknings 
kunskapsnivå för en hållbar utveckling (UNESCO 2005, UN Decade Education for 
Sustainable Development). 
   ESD lägger fokus på att arbetet för en hållbar utveckling är tvärvetenskapligt, vilket 
måste återspeglas i undervisningen. Interaktion av läran, värderingarna och praktiseringen 
av en hållbar utveckling är viktigt i allt lärande och det uppmuntras till kritiskt och 
kreativt tänkande i lärandeprocessen. Varje individ ska ges möjligheten att utveckla sina 
värderingar och kunskaper för att kunna bidra till en mänsklig, socialt rättvis, ekonomiskt 
gångbar och ekologiskt hållbar framtid. Det centrala är inte att alla ska resonera på 
samma sätt utan att varje individ/verksamhet utifrån sina förutsättningar hittar sitt sätt att 
bidra till en hållbar utveckling. Viktigt är också att utbildningsmiljöerna ska praktisera de 
värderingar och principer som hållbar utveckling står för, detta för att låta individen vara 
en del i en möjlig lösning (UNESCO 2005, 2008). 
   Att aktivt reflektera kring hur vi kombinerar en ny livsstil med välmående och 
livskvalitet tillsammans med en respekt för naturen och andra medmänniskor är en viktig 
Att utveckla en kurs i miljösäkrade inköp 
Madeleine Larsson 2009 
 
13 
del inom ESD. Hur hittar vi kreativa lösningar till våra globala problem? Hur kombinerar 
vi vår tekniska utveckling med en ekologiskt hållbar värld? 
   Det krävs engagemang och att vi alla arbetar för att det ska ske en förändring i vårt 
samhälle. Inom ESD läggs en stor vikt vid att ”lära för förändring”.  
 
”…learning to know, learning to do and learning to be, and learning to live together…”  
(UNESCO 2008) 
 
Viktigt är att detta lärande för förändring är baserat på flera perspektiv. Vilken värld vill 
vi att våra barn och barnbarn ska leva i? Vad är ett miljöproblem i ett utvecklingsland 
respektive ett industriland? Hur påverkar våra beslut människor på andra sidan jordklotet? 
   Miljön är ett av UNESCO:s nyckelområden för en hållbar utveckling. Inom detta 
nyckelområde läggs fokus på fyra delar: vatten, klimatförändringar, biologisk mångfald 
och förebyggande av naturkatastrofer. På en planet, uttömd på sina resurser, kan det inte 
ske någon långsiktig ekonomisk eller social utveckling. Kärnan till hållbar utveckling 
ligger i att lära samhället att respektera och värna om vår miljö. Utmaningarna vi möter 
löser upp gränser mellan tid och rum, nationer och klasser. (UNESCO 2005, 2008) 
 
I ett företags inköpsprocess finns en möjlighet att göra en insats i arbetet för en hållbar 
utveckling, lokalt som globalt. Val av produkter och tjänster påverkar miljön, ekonomin 
och sociala förhållanden vilket gör inköpsprocessen till ett viktigt verktyg att använda. En 
förutsättning för att detta verktyg används och detta så effektivt som möjligt är utbildning 
och att alla inblandade har den insikt och den kunskap som krävs. ESD är alltså inte bara 
centralt i skolvärlden utan för alla som har en möjlighet att påverka. 
2.4 Miljöproblem som värdefråga 
Vi människor värderar olika i livet och vi har ofta olika intressen. Att se miljöproblem 
som en värdefråga grundas i detta faktum och den konflikt som kan uppstå mellan dessa 
olika värderingar och intressen.  
2.4.1 Etik och moral 
Etik och moral betyder i grunden samma sak, skillnaden är dess ursprung. Etik har sitt 
ursprung i grekiskan och moral i latinet. När vi diskuterar kring etik och moral så 
särskiljer vi ofta dess innebörd. Enligt Sandell m.fl. (2003) definieras moral ofta som det 
vi handlar utefter. Etik däremot får stå för läran kring vad en moralisk handling faktiskt 
kan vara och här lyfts snarare en diskussion kring moralens innebörd fram. 
   Inom de etiska resonemangen så definieras tre olika typer av värden; instrumentellt 
värde, egenvärde och ett inneboende värde. 
   Sandell m.fl. (2003) beskriver instrumentellt värde som medlet som används för att 
uppfylla ett annat värde. Stenmark (2000) förstärker detta med att säga att ex. objektet 
som vi anser har ett instrumentellt värde enbart har detta värde så länge vi kan dra nytta 
av det. Ett exempel på detta är pengar som bara har ett värde när vi faktiskt använder dem 
till något. Om något istället har ett värde i sig, oberoende om det är nyttigt eller leder till 
något nyttigt, sägs det ha ett egenvärde. Egenvärdet är ofta det som är vårt mål och det 
anses vara värt mer än det instrumentella värdet. Kravet som ställs för att exempelvis ett 
objekt ska ha ett egenvärde är att det uppskattas av någon. Annars finns det just inget 
Att utveckla en kurs i miljösäkrade inköp 
Madeleine Larsson 2009 
 
14 
egenvärde. Ett exempel på detta är god hälsa, vilket får ett egenvärde då det är målet vi 
strävar efter och faktumet att det är något som uppskattas av individen. Något som 
däremot har ett värde oberoende av att människan värderar det, anses ha ett inneboende 
värde. Diskussionerna om vad som kan tänkas ha ett inneboende värde är många. 
Faktumet att detta något ska ha ett objektivt och evigt värde gör det svårt att enas då alla 
har olika referensramar. Vår Jord, naturen och djuren blir ofta föremål för dessa debatter. 
   Det som antingen har ett egenvärde eller ett inneboende värde är det som vi människor 
anses ha en moralisk skyldighet gentemot. Och vad som kan vara intressant att belysa är 
att vi i regel enbart använder människan som värderare när vi diskuterar dessa begrepp 
(Sandell m.fl. 2003/Stenmark 2000). 
2.4.2 Miljöetik och miljömoral 
Stenmark (2000) och Sandell m.fl. (2003) enas även i innebörden av begreppen 
miljömoral och miljöetik. Med miljömoral syftar de på vårt faktiska förhållningssätt alltså 
vårt sätt att agera och att förhålla oss till naturen. Miljöetik blir istället reflekterandet över 
vår relation till naturen och hur vi värderar de konsekvenser som fås av vårt 
förhållningssätt till naturen. En svår fråga är t.ex.; vad och vilka ska vi ta hänsyn till när 
vi värderar dessa konsekvenser? Ett faktum är också att många av konsekvenserna är 
svåra för oss att direkt uppfatta. Exempel på detta är ozonlageruttunning, 
växthusproblematik och minskad biologisk mångfald som vi inte heller märkbart 
påverkas av. Det är ofta enklare att se de kortsiktiga fördelarna med vår nuvarande livsstil 
och det resursutnyttjande den medför. 
   Det är här vi kan se en värdekonflikt. Å ena sidan är det bekvämt att ta bilen till arbetet 
eller ta flyget till semestern i Thailand, men samtidigt är vi medvetna om hur mycket 
avgaser som släpps ut och hur det kan påverka allt levande på vår jord. Vi är återigen 
tillbaka till frågan vilka vi ska ta hänsyn till, vilka omfattas av våra moraliska 
skyldigheter? Är det bara människan? Vi människor som lever idag eller kanske också 
kommande generationer? Har vi en moralisk skyldighet mot naturen och de djur som 
lever där? 
   Det finns idag fyra uttalade miljöetiska riktningar; modern antropocentrism, senmodern 
antropocentrism, biocentrism och ekocentrism.  Jag tänker här redogöra kortfattat för hur 
Sandell m.fl. (2003) beskriver dessa fyra. 
   Den moderna antropocentrismen anser att det är dagens levande människor som vi ska 
ta hänsyn till. Människan är i stort sett skild från naturen och naturen i sig är något som vi 
ska kontrollera och dra nytta av. När steget sedan tas till att även ta hänsyn till kommande 
generationer så är vi framme vid den senmoderna antropocentrismen. Naturen ska även 
här kontrolleras men människan anses nu vara en del av den och naturen bör vårdas för 
vår egen skull.  
   Den biocentriska riktningen ser både människan och andra levande individer som 
moraliskt signifikanta. Även här anses människan vara en del av naturen, men till skillnad 
från antropocentrismen ska människan ta hänsyn till andra liv som djur och växter. När 
steget tas till ekocentrismen inkluderas biologiska helheter som arter, ekosystem och 
landskap. För den som är en principfast ekocentriker går alltså helheten före individen. 
   I praktiken resonerar vi sällan ur ett enda perspektiv och när vi tittar på miljöproblem 
som en värdefråga så finns det inget rätt och fel. Intressant är det dock att reflektera kring 
vad det är som ligger till grund för de egna värderingarna. Våra värderingar kan sedan 
Att utveckla en kurs i miljösäkrade inköp 
Madeleine Larsson 2009 
 
15 
tillsammans med vår kultur, vår ekonomiska situation med mera ligga till grund för hur vi 
förhåller oss till miljöproblematiken. 
   Öhman (2006) påpekar i sin avhandling att utbildningsinsatser som behandlar miljöetik 
och miljömoral ofta innehåller övningar i form av etiska reflektioner. Han menar att 
denna typ av övningar ofta tar ett avstånd från verkligheten och framhåller moraliska 
problem som rationella problem där det kan argumenteras för ett rätt och ett fel. Han 
poängterar att denna typ av övningar är bra då den lärande får uppleva flera olika sätt att 
resonera och att kritiskt granska sitt eget handlande och samhällets normer. Men Öhman 
(2006) understryker också att moraliska problem i verkligheten sällan handlar om en 
process där vi reflekterar kring olika rationella alternativ utan att det snarare handlar om 
vilka situationer vi och andra hamnar i och hur vi agerar utifrån det.    
 
Etik och moral är något som också tas upp i intervjuerna i syfte att ge en grundläggande 
bild av den intervjuades värderingar kring människor och miljö. Detta eftersom attityder 
till miljöproblematik och motiv till att ställa miljökrav vid inköp båda har en viss grund i 
våra värderingar är detta ett intressant område att titta närmre på. I diskussionen kring hur 
intervjuresultaten ska användas för att göra utbildningen mer framgångsrik hos just denna 
målgrupp spelar deltagarnas värderingar och attityder en stor roll.   
2.5 Miljöproblem som politisk fråga  
Samhället har i alla tider fått tampas med uppgiften att samordna alla individers 
värderingar och intressen. Hur har samhället sett ut genom tiderna? Vilken roll har 
vetenskapen haft och hur har samhället sett på naturen och miljöproblemen? 
2.5.1 Det moderna samhället 
Sandell m.fl. (2003) berättar om hur det moderna samhället såg sin början med den 
vetenskapliga revolutionen under tidigt 1600-tal. När upplysningen senare tog vid under 
1700-talet utvecklades filosofierna kring att människans handlande skulle styras av sunt 
förnuft och inte av exempelvis religiösa värderingar som länge haft en stor makt över 
individen. 
   För att människor skulle kunna skapa sig en egen uppfattning så ansågs det viktigt att 
objektiva fakta lyftes fram, som sedan var och en kunde ta ställning till. Att identifiera 
dessa fakta blev vetenskapens roll. Grunden för det mänskliga tänkandet och handlandet 
skulle alltså vara en objektiv sanning, verkligheten oberoende av vem som upplever den 
eller beskriver den. Detta kallar vi idag för realism, vilket genomsyrade det moderna 
samhället.  
   Människan skulle skapa en kontroll över tillvaron med hjälp av vetenskapen. Naturen 
ansågs vara logisk och sann och kunskapen om den skulle göra det möjligt att utnyttja 
den på bästa sätt. Teknik och vetenskap skulle leda till bättre tider och naturens tillgångar 
skulle öka den materiella standarden. 
2.5.2 Det senmoderna samhället 
Enligt Sandell m.fl. (2003) anser många sociologer att vi dag lever i det senmoderna 
samhället. Ett samhälle där vetenskapen och människans eget förnuft fortfarande är 
viktiga, men som också kännetecknas av reflexivitet. Det fria förnuftet ifrågasätter 
ständigt vilka förutsättningar som finns och de traditioner som genom tiderna format våra 
Att utveckla en kurs i miljösäkrade inköp 
Madeleine Larsson 2009 
 
16 
liv. Våra identiteter är i en ständig förändring och det är även fullt möjligt att bära flera 
identiteter parallellt. Detta är något som kan leda till problem då olika identiteter också 
kan innebära olika värderingar, vilket skulle kunna skapa en dubbelmoral. Ett tydligt, 
men osannolikt, exempel är personen som är vegan för att skona djuren, men ändå arbetar 
som slaktare. 
   Reflexiviteten har medfört en viss förändring av vårt förhållningssätt till vetenskapen. 
Vetenskapen och tekniken har gett oss kontrollen över naturen, men den har också skapat 
ett beroende. Det växer fram en osäkerhet inför de möjligheter som vetenskapen ger och 
vilka begränsningar de i sin tur kan medföra. Det är här miljöproblematiken lyfts in. På 
1980-talet så myntades begreppet risksamhälle som kan beskrivas enligt nedan;  
 
”…ett tillstånd i utvecklingen av det västerländska samhället som präglas av en 
globaliserad ekonomi baserad på en långtgående vetenskaplig och teknisk utveckling.” 
 (Sandell m.fl. 2003, s. 115) 
 
Detta beskriver ett samhälle med en god välfärd och en hög standard men som också kan 
innebära risker. Risker som sammankopplas med vår teknologiska utveckling. Vårt väl 
utbyggda transportsystem är en bidragande orsak till den globala uppvärmningen. Dagens 
kemikalieanvändning kan mycket väl medföra en fara för förgiftning i framtiden. 
Riskerna vi utsätter oss för är snarare faror, för vi vet inte vad som kommer att hända i 
framtiden. 
   Farorna är producerade av människan. Konsekvenser av vårt handlande som påverkar 
lokalt som globalt. Miljöproblem löser upp gränserna mellan tid och rum, nationer och 
klasser. Det finns en medvetenhet kring miljöproblemen, men faktumet är att kollektivets 
uppfattningar snarare grundas i media än i vetenskapliga rapporter.  
2.5.3 Postmodernismen 
Parallellt med teorierna kring det senmoderna samhället har de postmoderna vuxit fram. 
Om det senmoderna var en beskrivning av dagens samhälle så är det postmoderna mer ett 
teoretiskt perspektiv skriver Sandell m.fl. (2003). 
   Postmodernismen kritiserar tanken att det finns en universell sanning och anser att den 
diskriminerar andra kunskapsformer. Sanningen anses istället vara något som vi själva 
skapar, vetenskapen kan inte vara objektiv. På samma sätt så är även miljöproblemen 
något som vi skapar när världen beskrivs på ett visst sätt. Det finns ingen beskrivning av 
miljöproblemen som är mer riktig än någon annan. Människors olika syften och värden 
har utvecklat olika kunskaper och då också olika beskrivningar av miljöproblem.  
   Miljöpolitikens drivkraft är enligt postmodernismen, till skillnad från senmodernismens 
förnuft och vetenskap, mångfalden av skilda uppfattningar. Viktigt är att miljöfrågorna 
förstås och hanteras i relation till hur de ställs. 
   Både senmodernismen och postmodernismen öppnar upp för att miljöproblem är en 
politisk fråga. Miljöfarorna uppkommer ur ett kollektiv och är resultat av vårt utnyttjande 
av naturen. Vetenskapen kan inte ge ett absolut svar utan det finns många olika 
uppfattningar om hur vi ska hantera naturen. Vi har ett gemensamt ansvar för vad som 
sker. Det finns inga självklara åtgärder för att lösa miljöproblemen, men vad vi väljer att 
göra blir avgörande för samhällsutvecklingen. Vilket samhälle är det vi vill skapa? Detta 
är en högst demokratisk och politisk fråga (Sandell m.fl. 2003). 
Att utveckla en kurs i miljösäkrade inköp 
Madeleine Larsson 2009 
 
17 
 
Vad präglas individer i vårt samhälle av idag, är det senmodernism, postmodernism eller 
kanske något helt annat? Letar vi efter den absoluta sanningen och anser att naturen är till 
för att brukas? Eller ska vi lyfta blicken från vår välfärd, använda vårt förnuft och se 
konsekvenserna av vårt handlande lokalt som globalt?  
   Beroende av vilket ansvar vi anser att vi har och vilket ansvar vi är beredda att ta, 
kommer vårt arbete med miljöproblem att se olika ut. Tillsammans med exempelvis lagar 
och regler sätter detta ramen för vårt arbete. 
   Vilket ansvar har vi för de inköp vi gör? Är vi enbart intresserade av att göra våra 
kunder nöjda och leverera de produkter/tjänster som de söker? Eller vill vi kanske också 
ta vara på vår natur? Detta är frågor som berörs under intervjuerna och som i hög grad 
sätter standarden för vad vi vill påverka med utbildningen Miljösäkrade inköp. 
2.6 Miljöproblematiken i ett lärande perspektiv 
Miljöproblematiken är både kopplad till värderingsfrågor och den politiska agendan. Att 
utbildning är en central roll för förändring är ett faktum, men hur ska denna utbildning ta 
sitt uttryck? 
2.6.1 Miljöundervisningens traditioner 
Vad är det som utgör den bästa undervisningen när det kommer till miljöfrågor? Vad ska 
vi använda för ämnesinnehåll och vilka undervisningsmetoder ska vi använda? Svaren på 
dessa frågor är många och Sandell m.fl. (2003) väljer att gruppera några av dem i olika 
undervisningstraditioner.  
   Medvetenheten kring dessa traditioner ger oss en större möjlighet att kritiskt granska de 
didaktiska val som görs vid undervisning. Vad som spelar en stor roll i valet av 
undervisningsmetod är personen som undervisar, dess miljösyn och utbildningsfilosofi. 
Varför undervisar vi i detta ämne? Vad är meningsfull kunskap? Hur skapar vi en 
gynnsam lärandeprocess? 
   1900- och 2000-talet har dominerats av tre olika utbildningsfilosofier. Essentialism där 
undervisningen helt baseras på vetenskap och där läraren är experten på området. 
Progressivism där individens behov och intressen står i centrum. Här spelar även 
samarbete och problemlösning en viktig del. Sist har vi rekonstruktivismen där utbildning 
ses som en viktig del i den demokratiska utvecklingen. Här uppmärksammas det att flera 
olika synsätt finns och att det är viktigt att dessa förmedlas och att individen ges 
möjlighet att reflektera kring dem. 
   Johan Öhman (2006) beskriver i sin avhandling en kartläggning av miljöundervisning i 
svensk skola, vilken han och Leif Östman genomfört på uppdrag av Skolverket år 2000-
2001. För att belysa hur undervisningen skett kategoriserades de utifrån tre 
miljöundervisningstraditioner, vilka skiljer sig åt vad det gäller miljösyn och 
utbildningsfilosofi. De tre miljöundervisningstraditionerna gavs namnen: 
- 
Faktabaserad miljöundervisning 
- 
Normerande miljöundervisning 
- 
Utbildning för hållbar utveckling 
I avhandlingens första artikel Moral perspectives in selective traditions of environmental 
education – Conditions for environmental moral meaning-making and students’ 
Att utveckla en kurs i miljösäkrade inköp 
Madeleine Larsson 2009 
 
18 
constitution as democratic citizens beskriver Öhman (2006) de tre miljöundervisnings-
traditionerna närmre: 
2.6.1.1 Faktabaserad miljöundervisning 
   Den faktabaserade miljöundervisningen tog sin form under 60- och 70-talet och 
domineras av den vetenskapliga synen på miljöproblem. Kunskapsbrist anses här vara 
grunden till miljöproblem, vilket lätt kan åtgärdas med en ökad kunskapsspridning. Målet 
är att kunna kontrollera följderna av vårt utnyttjande av naturen så att det mänskliga 
välståndet tryggas. Den miljöetiska grunden ligger här i den moderna antropocentrismen. 
Tittar vi istället på pedagogiken så tar den språng ur essentialismen. Fokus för 
undervisningen är de grundläggande ämneskunskaperna. Fakta och begrepp lyfts fram väl 
tillrättalagda och majoriteten av undervisningen sker lärarledd och det är läraren som 
tilldelas auktoriteten. Vissa praktiska moment som laborationer och exkursioner kan 
förekomma för att illustrera fenomen.  
   Slutligen sammanfattar Öhman (2006) faktabaserad miljöundervisning som en process 
där faktan kommer före demokratin. Den lärande ges en faktabaserad grund för att sedan 
kunna vara en del av demokratin i vårt samhälle. 
2.6.1.2 Normerande miljöundervisning 
   Den normerande miljöundervisningen utvecklades under 80-talet och fokus är här 
miljöproblem som en värdefråga, en konflikt mellan människan och naturen. Lösningen 
till denna konflikt anses ligga i att människans värderingar förändras och blir mer 
miljövänliga, vilket också är målet med undervisningen. Även här anses den 
vetenskapliga kunskapen vara den normerande och samhället bör helt och fullt rätta sig 
efter vad vetenskapen säger om naturen och vår relation till den. Det miljövänliga 
samhället är det goda samhället. Den miljöetiska grunden bygger på den senmoderna 
antropocentrismen, biocentrismen och ekocentrismen. Pedagogiken i sin tur grundas i en 
blandning av essentialism och progressivism. Även här ligger fokus på att skapa 
miljövänliga värderingar utifrån vetenskapen. Undervisningen har här blivit mer 
tvärvetenskaplig och knyter samman naturvetenskap och samhällskunskap, gärna i 
projekt. Nutiden är fortfarande i fokus men här lyfts även blicken mot framtiden och 
resursfördelning och befolkningsutveckling. Undervisningen utgår ifrån individens egna 
erfarenheter och grupparbeten och problemlösning är centrala metoder. Även här har 
läraren auktoriteten och vad som lärs ut är ett visst beteende. Utomhuspedagogik anses 
också vara en viktig beståndsdel för att uppleva fenomen i verkligheten.  
   Till skillnad från den faktabaserade miljöundervisningen så beskriver Öhman (2006) 
den normerande miljöundervisningen som undervisning där den demokratiska processen 
föregår faktan. Utifrån politikers beslut och samhällets normer utformas undervisningen 
och det fakta som dessa normer kräver lyfts i undervisningen. 
2.6.1.3 Utbildning för hållbar utveckling 
   Utbildning för hållbar utveckling utvecklades efter Rio-konferensen 1992 och dess 
resultat Agenda 21. Miljöfrågan anses i denna undervisningstradition vara en politisk 
fråga som uppkommit ur konflikter mellan människor och deras intressen. Olika 
människor ser på världen på olika sätt, har olika värderingar och kan utifrån det definiera 
miljöproblem på olika sätt. Fokus ligger på demokratiska processer men lägger också en 
Att utveckla en kurs i miljösäkrade inköp 
Madeleine Larsson 2009 
 
19 
tyngd på individen och dess konsumtionsvanor. Målet är att skapa förutsättningar för ett 
gott liv nu och för kommande generationer, vilket visar på att miljöetiken här grundas i 
den 
senmoderna 
antropocentrismen. 
Pedagogiken 
tar 
sin 
utgångspunkt 
i 
rekonstruktivismen. Undervisningens mål är att individen aktivt ska lära sig att kritiskt 
värdera miljö- och utvecklingsfrågor. Vetenskapen får ligga som grund, men fakta 
diskuteras med olika perspektiv och centralt är att lyfta och diskutera olika individers 
synsätt runtom i världen. Fokus ligger på helheten i hållbar utveckling och på det 
demokratiska samtalet som genomsyrar undervisningen. Det demokratiska samtalet 
beskrivs som ett samtal där alla de inblandades synpunkter och värderingar anses vara 
betydelsefulla. Här tilldelas auktoriteten den lärande i mycket större utsträckning än 
tidigare. 
   Öhman (2006) sammanfattar utbildning för hållbar utveckling som den pluralistiska 
traditionen där det fokuseras på mångfalden av synsätt och intressen, den demokratiska 
processen är en del av undervisningen. 
 
Även Barbro Gustafsson (2007) beskriver hur vetenskap och demokrati kan knytas 
samman med hjälp av samtalsbaserad undervisning. I sin licentiatavhandling 
Naturvetenskaplig utbildning för demokrati och hållbar utveckling presenterar hon en 
undersökning 
där 
lärarstudenter 
har 
fått 
reflektera 
kring 
naturvetenskaplig 
kunskapsbildning. Undersökningen visade exempelvis att många av lärarstudenterna 
upplevde en motsättning mellan naturvetenskap och demokrati, både innehållsmässigt 
och vad 
det 
gäller undervisningsform. 
 
Undersökningen belyser 
även 
att 
naturvetenskaplig undervisning sällan ger möjlighet till diskussion och argumentation. 
Men vad flera studenter efterfrågar är just kommunikation, etiska och moraliska 
resonemang, men också existentiella och känslomässiga frågor.  
   Med avstamp i ett sociokulturellt perspektiv på lärande förslår Barbro samtalsbaserad 
undervisning för att överbygga dessa motsättningar mellan naturvetenskap och demokrati. 
Samtal kring, vad hon kallar, komplexa samhällsfrågor med naturvetenskapligt 
faktainnehåll, där egna och andras argument diskuteras i ett universellt perspektiv. 
Utifrån Fritzéns (Fritzén 2003 i Gustafsson 2007) modell av ett deliberativt samtal 
beskriver Gustafsson (2007) denna samtalsform relaterad till hållbar utveckling i tre delar. 
Dessa delar är: 
- 
Naturvetenskaplig fakta (objektiva sfären) 
- 
Mellanmänskliga överenskommelser om rätt och fel ex. Agenda 21 (normativa 
sfären) 
- 
Individers känslor och värderingar (subjektiva sfären) 
Den samtalsbaserade undervisningen ska alltså innefatta både vetenskap, samhälleliga 
normer och känslor och värderingar. Gustafsson (2007) poängterar vikten av att 
frågeställningarna är relevanta och verklighetsnära för de som ska diskutera dem. Hon 
diskuterar även problematiken med tysta individer och att det är viktigt att lyfta 
frågeställningar som öppnar upp tankar och funderingar hos alla deltagare. 
2.6.2 Lärande och socialisation 
Sandell m.fl. (2003) belyser att hur vi agerar gentemot naturen och vilken miljömoral vi 
förespråkar, påverkas av den kultur vi lever i. Miljömoraliska förhållningssätt och 
miljöetisk reflektion anses vara något som vi kan lära oss och utveckla vidare. Centralt 
Att utveckla en kurs i miljösäkrade inköp 
Madeleine Larsson 2009 
 
20 
för denna utveckling är relationen mellan lärande och socialisation vilket kan beskriva en 
sida av lärandeprocessen som:  
 
”I en mening består lärandet av att skapa relationer mellan det man redan vet och kan 
och det nya som man erbjuds att lära sig”  
(Sandell m.fl. 2003, s. 146) 
 
För att utvecklas gör vi alltså jämförelser mellan den kunskapen vi redan besitter och den 
nya kunskap som vi möter. Och för att vi ska kunna lära oss något nytt är det viktigt att 
glappet mellan den gamla och den nya kunskapen inte är alltför stor. Här spelar språket 
en stor roll. Att innebörden av orden vi använder är tydlig för alla. Problem uppstår ofta 
när samma ord används i två olika sammanhang. 
   I mötet med omvärlden skapar vi vår egen kunskap. De möten som iscensätts och 
erbjuds för den lärande spelar en avgörande roll för vad denne faktiskt lär sig. Lärandet 
och socialisationen är inte på något sätt åtskiljda. Lärandet och skapandet av en individs 
natursyn, en världsbild sker parallellt med att denna tar till sig nya kunskaper. Det finns 
ingen enskild kunskap utan all kunskap ingår i en helhet. 
   Sandell m.fl. (2003) lyfter också vikten av att kombinera värderingsproblem med 
kunskap, då de inte är fristående från varandra. Men viktigt är också att lyfta kunskapen 
från det teoretiska planet och låta handlingarna stå i fokus. Vår kunskap och våra 
värderingar styr inte alltid våra handlingar på ett logiskt sätt. Att vi har rätt tänk spelar 
ingen roll om vi inte handlar därefter. 
 
Även Roger Säljö (2000) diskuterar hur nya kunskaper skapas i relation till den omvärld 
vi lever i, han talar då om ett situerat lärande. 
   Vi människor står inte i en direkt och otolkad kontakt med omvärlden, alla intryck och 
kunskaper vi tar in förstås med hjälp av fysiska, intellektuella och språkliga redskap. På 
samma sätt så agerar vi också utifrån vad vi medvetet eller omedvetet uppfattar att 
omgivningen och situationen tillåter och kräver. Det finns alltså en vikt av att vi kan 
avgöra vilken del av vår kunskap som är relevant för den situation vi befinner oss i och 
hur den bör användas i olika situationer. Varje situation har sin sociala och 
kommunikativa inramning och med hjälp av de erfarenheter vi samlat på oss kan det 
tillsammans avgöra hur vi förhåller oss till en särskild uppgift, ett särskilt agerande. 
   Men Säljö (2000) poängterar även att det är viktigt att inse att det inte är kontexten som 
styr våra handlingar, utan istället att det är våra handlingar och vår förståelse som är en 
del av och skapar kontexten. I det komplexa samhället vi lever i finns det olika typer av 
kommunikativa kontexter och intressant att titta på är olika typer av verksamhetssystem. 
Med ett verksamhetssystem menas en aktivitet som utvecklat egna traditioner och 
kunskaper. Exempel på verksamhetssystem är en skola, ett sjukhus, i produktion eller 
varför inte just det sammanhang som intervjudeltagarna befinner sig i ute på sina 
arbetsplatser.   
   Verksamhetssystem är produkter av människors handlingar, vad som är lämpligt och 
funktionellt i ett verksamhetssystem behöver inte vara det i ett annat. 
 
De intervjuades motiv till att ta miljöhänsyn kan mycket väl knytas an till det 
verksamhetssystem 
som 
just 
de 
verkar 
i. 
Och 
kan 
det 
vara 
så 
att 
Att utveckla en kurs i miljösäkrade inköp 
Madeleine Larsson 2009 
 
21 
inköps/upphandlingskretsar befinner sig i ett verksamhetssystem där ett visst agerande är 
mer accepterat än ett annat. För att utbildningen Miljösäkrade inköp ska göra någon 
förändring bör det finnas en medvetenhet kring vilka verksamhetssystem som deltagarna 
faktiskt befinner sig i.  
   Intressant är också att titta på hur målgruppen för utbildningen ser på 
kompetensutveckling kontra möjligheten att arbeta för en hållbar utveckling i de 
verksamhetssystem de verkar i. Lärande för en hållbar utveckling fokuserar på helheten 
och det demokratiska samtalet. En viktig fråga blir därför, hur skapar vi en utbildning 
som genomsyras av detta där deltagarnas kunskaper och intressen får en central roll? 
2.7 Vuxenpedagogik 
2.7.1 Teorier om lärande 
”I arbetslivet, dvs. i vuxen ålder, räcker det inte att veta, inte ens att veta hur. Man måste 
kunna göra.”  
(Bratfisch m.fl. 1988, s.10) 
 
Bratfisch m.fl. (1988) lyfter att vuxeninlärning till mångt och mycket bygger på insikt 
och att ledaren ska utvecklas från att vara kunskapsförmedlare/utbildare/lärare till att vara 
en insiktsskapare och tränare. Vad som skiljer en lyckad från en mindre lyckad utbildning 
delar de upp i tre olika faktorer; deltagarna, utbildningens upplägg och syfte och tränaren. 
   Deltagarnas påverkan på utbildningens resultat grundar sig i hur väl förberedda de är, 
men också deras vilja till att lära sig och tillämpa sina nya kunskaper. Vuxna, som i regel 
har en större erfarenhet än barn, kan i större utsträckning också rationalisera sin inlärning. 
Detta innebär också att det som ska läras in måste anses vara viktigt, något som kan 
komma till användning i praktiken. Annars rationaliseras kunskapen ofta bort. För att 
inlärningen ska kunna leda till en förändring bör den sammankoppla tanke, känsla och 
handling. 
   Bratfisch m.fl. (1988) skriver om generella inlärningsprinciper och personliga 
inlärningsprinciper. De menar att generella inlärningsprinciper kan innebära att kunskap 
som anses meningsfull av den lärande är lättare att bära med sig från utbildningen ut i 
verkligheten. Det kan även handla om att konkret kunskap kan vara lättare att ta till sig än 
den mer abstrakta. 
   När de istället beskriver personliga inlärningsprinciper kan de innebära att vissa 
personer minns bilder/siffror/verbal information bättre eller sämre. Men också att 
deltagaren redan innan utbildningstillfället kan ha skaffat sig en positiv/negativ relation 
till materialet som används. 
   Gruppen av deltagare bör ses som en resurs för utbildningen. De vidgar utbildningens 
perspektiv med sina erfarenheter och ger en möjlighet till verklighetsförankring. En 
grupp med individer kan också öka kreativiteten och underlättar ofta vid problemlösning. 
   Utbildningens resultat utifrån dess upplägg och genomförande grundas med 
förmedlingen av dess syfte och innehåll. Målsättningen och upplägget bör vara tydligt 
redan från utbildningens start. Den kunskap som erbjuds bör demonstreras på ett konkret 
sätt så att den integreras med den befintliga kunskapen hos deltagarna. Det är viktigt att 
utbildningens innehåll flyttas utanför lokalerna och in i deltagarnas verklighet.   Bratfisch 
m.fl. (1988) lyfter fyra faktorer som är viktiga att ta hänsyn till: 
Att utveckla en kurs i miljösäkrade inköp 
Madeleine Larsson 2009 
 
22 
- 
utbildningen ska anses vara meningsfull av deltagaren 
- 
utbildningen ska ske under strukturerade former 
- 
utbildningen ska innebära att deltagarna får vara aktiva 
- 
utbildningen ska leda till en förändring på de kognitiva-, emotionella- och 
beteendemässiga planen samtidigt. 
 
Om vi istället tittar på vilket resultat den enskilda tränare kan ge lyfts faktorer som; hur 
tränaren behärskar ämnet, engagemang och förmågan att nå ut med sitt budskap. 
   För att lyckas bör tränaren 
- 
ha en positiv grundsyn med fokus på människans möjligheter att utvecklas 
- 
ha en god pedagogisk förmåga, vilket ex. innebär: engagemang, flexibilitet, 
kommunikationsförmåga och möjligheten att variera sin pedagogik 
- 
besitta en god sakkunskap, vilket utbildningen till mångt och mycket grundar sig 
på 
- 
tillämpa olika typer av utbildningsmetoder, alltifrån att förmedla fakta och 
färdigheter till att låta deltagarna självständigt agera, reflektera och känna. 
Det är också viktigt att tränaren vågar lämna över ansvar och initiativ till gruppen och 
låter dem agera själva. Men också att stimulera kommunikationen deltagarna emellan och 
tillåta spontana diskussioner för att skapa en arena för kunskapsutbyte (Bratfisch m.fl. 
1988). 
2.7.2 Skapandet av en utbildning 
För att lyckas med skapandet av en utbildning måste hänsyn tas till de tre faktorerna; 
deltagarna, utbildningens upplägg och syfte och tränaren. Bratfisch m.fl. (1988) lyfter en 
modell för strukturerad vuxeninlärning i sex steg; information, orientering, 
exemplifiering, träning, integrering och uppföljning. Dessa steg är nyckelfaktorer att 
reflektera kring vid skapandet av utbildningen. 
   Tittar vi på första steget, information, så innebär den att deltagarna ska engageras i god 
tid före utbildningen. Ta reda på deras intressen och attityder till det aktuella 
utbildningsområdet och försök identifiera de kunskaper och eventuella frågeställningar 
som finns (något som också kan ske under nästa steg). Utbildningen ska utgå från 
deltagarnas egentliga behov och inte bara vår uppfattning av deras behov. Intressanta 
frågor att ställa kan beröra deltagarens bakgrund och arbetssituation, dennes 
förväntningar och erfarenheter men också dennes personliga mål med kursen. Det är 
också viktigt att tidigt informera deltagarna angående ex. utbildningens innehåll och syfte, 
vilka som ska delta och under vilka former.  
   Vid nästa steg, kallat orientering, handlar det om att väcka ett intresse hos deltagarna 
och att skapa motivationen för att genomföra utbildningen. Deltagarna kan ha många 
olika motiv för att genomföra utbildningen, men gemensamt är att ju mer motiverade de 
är desto mer gynnsamt utfall får utbildningen. Praktiskt sett är orienteringen det första 
som sker i början av utbildningstillfället. Här kan tränaren förmedla utbildningens syfte 
och mål, vilka frågeställningar som ska lyftas under utbildningen mm. I stort handlar det 
om att deltagarna ska informeras om vad de har möjlighet att lära sig under utbildningen 
och varför. 
   Det tredje steget fokuserar på den känslomässiga sidan av inlärning, att skapa 
upplevelsen. Steget kallas exemplifiering och grundar sig i att förmedling av enbart 
Att utveckla en kurs i miljösäkrade inköp 
Madeleine Larsson 2009 
 
23 
teoretiska kunskaper inte är ett effektivt arbetssätt. Det krävs även att teorin knyts 
samman med hur kunskaperna kan användas i praktiken. Både goda och dåliga exempel 
kan användas, med vikt på att de förtydligar budskapet. När dåliga exempel används är 
det viktigt att belysa hur de i exemplet skulle kunna ha agerat annorlunda. Engagera 
deltagarna i de exemplen som lyfts och utnyttja deras erfarenhet och kunskap, många 
illustrativa exempel kan säkert hittas i gruppen. 
   Den fjärde nyckelfaktorn är steget kallat träning. Med ett fokus som är precis vad det 
låter, att deltagarna själva får träna på att tillämpa sina kunskaper. Detta kanske ske 
genom övningar som kan innebära att tänka/reflektera, skriva, öva i par, grupp-
diskussioner, rollspel mm. Det viktiga i alla övningar är att utgå ifrån deltagarnas 
kunskapsnivå. 
   Integrering blir det femte steget. Trots att deltagarna vid det här laget både känner till 
de teoretiska och praktiska aspekterna av kunskaperna är det inte säkert att de personligen 
tilltalas av att använda dem. Kunskaperna måste integreras med den egna personligheten, 
i deltagarens livssyn och beteende. Tillämpningarna av kunskap som används under 
utbildningen ska också lyftas över till andra situationer ute i deltagarens verklighet. 
Exempel på arbetssätt för att främja denna integrering är; erfarenhetsutbyte, att deltagarna 
får utarbeta en handlingsplan och/eller att de får med sig hemarbete. 
   Det sista steget kallar Bratfisch m.fl. (1988) för uppföljning och innebär just att följa 
upp de kunskaper som deltagarna tagit till sig. Har deltagaren nått sina egna mål med 
utbildningen? Vad vill deltagaren lära sig mer om? Uppföljningen är något som kan ske i 
slutet av utbildningen men också en tid efter utbildningen. Uppföljningen låter både 
deltagarna reflektera kring sina kunskaper men ger också tränaren feedback på 
utbildningen. 
 
Bratfisch m.fl. (1988) går även in i detalj på hur kursplanering och förberedelser kan 
genomföras. De använder sig av en trappstegsmodell med totalt tre avsatser att nå. 
   Om vi nått till den första avsatsen är förutsättningarna för att inlärningsmålen ska kunna 
uppnås uppfyllda. Detta innebär att inlärningsmålen är formulerade, så också innehållet i 
utbildningen. Reflektion kring vilka förkunskaper som krävs av deltagarna, vilka 
pedagogiska metoder som ska användas och antalet deltagare är även de centrala frågor 
för att skapa goda förutsättningar. 
   Vid nästa avsats ska vi ha konkretiserat villkoren för genomförandet av utbildningen. 
Detta berör alltså de mer praktiska frågorna kring; kurslokal, kurstid, extern medverkan, 
kursprogram och uppföljningssätt men också hur vi ska ta den första kontakten med 
deltagarna. Allt detta för att skapa en så god inlärningsmiljö som möjligt. 
   När vi nått det tredje, och sista, planet är det dags att genomföra utbildningen. De sista 
stegen upp dit berör material att använda under utbildningen, tekniska hjälpmedel men 
också det sista steget, att göra en checklista. Allt för att utbildningen ska fortlöpa som 
tänkt. 
 
Bratfisch m.fl. (1988) lägger ett stort fokus på kontextualisering; att utbildningen måste 
genomföras i sitt sammanhang. Det centrala med intervjuerna som genomförs inför 
utbildningen är just att ta del av målgruppens kunskaper, intressen och attityder för att 
utbildningen ska vara relevant för just de som genomför den.  
Att utveckla en kurs i miljösäkrade inköp 
Madeleine Larsson 2009 
 
24 
   Några frågor som detta resulterar i blir då: kan intervjuerna med målgruppen spela en 
större roll inför skapandet av utbildningen än att bara vara ett verktyg för min 
kunskapsinhämtning? Kan det tidiga samtalet kanske rent av ses som en introducerande 
del av/i själva utbildningen? 
 
2.8 Problembaserat lärande 
Problembaserat lärande (PBL) kännetecknas, enligt Helgesson m.fl. (1997), av 
- 
att den lärande är i centrum 
- 
att lärande sker i ett sammanhang 
- 
att den lärande styr lärprocessen 
- 
att den lärande själv formulerar sin kunskap. 
PBL handlar om lärande, inte inlärning! 
   Att den lärande står i centrum innebär att startpunkten är den lärandes kunskap och 
förståelse. Uppbyggnaden av nya kunskaper ska helt grundas på den lärande individen. 
Mötet mellan läraren och den lärande ska genomsyras av ett samarbete långt ifrån expert 
vs. novis rollspelet. Viljan att lära är en grundläggande drivkraft hos människan, men det 
är också viljan att dela denna förståelse med andra. Den lärande ska också ges 
möjligheten att se det som ska läras som meningsfullt. 
   När Helgesson m.fl. (1997) skriver att lärande ska ske i ett sammanhang innebär det att 
som utgångspunkt i lärprocessen ska aktuella problemformuleringar användas. Den 
kunskap och förståelse som då används aktualiserar för den lärande som kan identifiera 
vilka ytterligare kunskaper som krävs och sedan upptäcka dessa. Bearbetning av 
problemformuleringen och egna frågeställningar ger en djupare förståelse och sätter 
lärandet av ny kunskap i sitt sammanhang. Charlotte Silén (2001) som försökt fånga 
PBL:s diskurs lyfter också att en verklighetsanknytning i större utsträckning aktiverar 
förkunskaper och motiverar till ett fortsatt lärande.  Hon menar också att verklighets-
anknytningen kan öka relevansen för den lärande och medföra att kunskapen bärs med 
från utbildningssituationen. 
   Detta knyts samman med kännetecknet att den lärande styr processen. Människan har 
ett ständigt behov av att förstå sig på nya fenomen och ta till sig ny kunskap. Med 
ständigt nya problem så skapar vi ett livslångt lärande, där det är essentiellt att den 
lärande styr vad som ska läras. 
   Centralt för PBL är också att den lärande får möjlighet att formulera sig egen förståelse 
tillsammans med andra. Lärandeprocessen innefattar både intellektuella, emotionella och 
sociala processer. Att kontinuerligt få formulera sina kunskaper i ett socialt sammanhang 
är därför viktigt för att som individ utvecklas. Avgörande blir då att gruppen är av sådan 
storlek och karaktär att alla deltagare ges utrymme. 
   Problembaserat lärande i praktiken sker oftast i en mindre grupp med 6-7 deltagare och 
en handledare. Arbetet startar med en situation ur verkligheten som gruppen sedan 
formulerar problemställning och lärbehov utifrån. Problemen som lyfts är ofta 
tvärvetenskapliga och leder till kunskapsinhämtning från flera olika områden. 
Arbetet varierar mellan gruppdiskussioner och enskilda studier. Det kan innefatta 
färdighetsträning, lektioner, fältstudier mm. Kontinuerliga inlärningsmål sätts under 
arbetets gång för att aktivt användas av deltagarna. 
Att utveckla en kurs i miljösäkrade inköp 
Madeleine Larsson 2009 
 
25 
   Handledarens roll innebär inte att ge direkta instruktioner eller försök till 
kunskapsöverföring utan den handlar istället om att vägleda genom processen. Inte 
genom att ta över och hålla lektion utan genom att se till att lärprocessen fortskrider, att 
deltagarnas kunskaper utmanas och att alla i gruppen får möjlighet att uttrycka sig och 
utvecklas (Helgesson m.fl. 1997). 
   Silén (2001) menar att det förväntade resultatet när PBL används är att utbildningen då 
får en ökad verklighetsanknytning. Verklighetsanknytningen förväntas i sin tur att 
resultera i kunskaper som den lärande kan tillämpa i verkligheten men också en utvecklad 
problemslösningsförmåga. 
 
Problembaserat lärande kan på flera sätt knytas samman med lärande för en hållbar 
utveckling, inte minst genom att vi lägger en stor vikt vid kontextualisering. Fokus för 
problembaserat lärande är just att vi arbetar utifrån verkliga, komplexa problem som 
deltagarna kan relatera till och utveckla nya kunskaper från. Den fråga jag tar med mig 
från detta avsnitt berör därför hur jag kan ta tillvara på teorierna för problembaserat 
lärande i ett arbete med syfte att öka deltagarnas helhetstänkande och skapa möjligheter 
för demokratiska samtal under utbildningens gång? 
Att utveckla en kurs i miljösäkrade inköp 
Madeleine Larsson 2009 
 
26 
3 METOD 
Studien har genomförts med hjälp av kvalitativa forskningsintervjuer och litteraturstudier 
för att identifiera behov och frågeställningar inom miljösäkrade inköp och för att finna 
lämplig didaktisk struktur för utbildningen i miljösäkrade inköp. 
3.1 Val av metod 
Mitt val, att genomföra kvalitativa forskningsintervjuer, grundar sig i mitt syfte att 
identifiera behov och frågeställningar direkt hos själva målgruppen för utbildningen. Sett 
till Säljös (2000) reflektion kring situerat lärande och vikten av att lärande sker i ett 
sammanhang, så är identifiering av målgruppens kunskaper, intressen och attityder 
avgörande för att skapa en framgångsrik lärandeprocess. 
   Kvale (1997) menar att intervjuer är särskilt lämpliga att använda för att undersöka 
människors verklighetsbild och värderingar. Detta eftersom en intervju är just ett sådant 
samtal där den intervjuade får uttrycka och beskriva sina upplevelser erfarenheter och 
åsikter med egna ord. Men han pekar också på hur kunskaper byggs upp och mening 
skapas i ögonblicket mellan de som för samtalet. 
   Jag har inte haft som syfte att kvantifiera eller jämföra intervjuerna emellan, vilket gjort 
att jag helt valt bort att använda mig av enkäter. En enkät ger inte heller möjligheten att 
ifrågasätta eller förtydliga uttalanden, vilket är en styrka som de kvalitativa 
forskningsintervjuerna besitter (Kvale 1997). 
3.2 Upplägg och genomförande 
3.2.1 Urval 
Under studien har sex stycken forskningsintervjuer genomförts. Anledningen till detta 
ringa antal är faktumet att vi söker ett kvalitativt resultat inte ett kvantitativt resultat. Det 
har givit möjligheten att undersöka hur intervjun är som redskap för att konstruera en 
utbildning anpassad efter de intervjuades kunskaper, intressen och attityder och med ett 
större urval blir det genast svårare att ta hänsyn till var och en. 
   De intervjuade är befintliga kunder till WSP Environmental som anmält sitt intresse för 
en utbildning i miljösäkrade inköp. Av dessa sex var fyra miljösamordnare/ 
miljöansvariga och två inköps-/upphandlingsansvariga, vilka alla faller inom ramen för 
utbildningens målgrupp. 
3.2.2 Utformning av intervjuguide 
Utifrån Steinar Kvales (1997) utformning av intervjuguide har jag tagit fram en 
intervjuguide innehållandes de ämnesområden jag anser viktiga att beröra, vilka frågor 
som lyfts under intervjuerna och vilket syfte jag har med var och en av frågorna. 
   Vid konstruerandet av intervjufrågor har jag utgått från Kvales (1997) råd om att ställa 
frågor som är lätta att förstå och inte alltför långa. Skapandet av intervjuguiden har också 
det genomsyrats av mitt syfte att skapa en kvalitativ intervjusituation där den intervjuade 
ges stort utrymme att berätta om sina erfarenheter och värderingar. 
   I figuren på nästa sida syns de tio intervjufrågor som guiden innehåller. För den 
fullständiga versionen av intervjuguiden, se bilaga 1. 
Att utveckla en kurs i miljösäkrade inköp 
Madeleine Larsson 2009 
 
27 
 
Figur 1: Intervjufrågor 
3.2.3 Etiska aspekter 
I en studie som genomförs i form av kvalitativa forskningsintervjuer finns det ett antal 
etiska aspekter att ta hänsyn till (Kvale 1997/Hartman 2003): 
- 
Syftet med intervjuerna bör inte enbart handla om att samla in material till studien 
utan intervjuerna bör också tillföra den intervjuade något. I detta fall kan 
intervjuerna ses som en möjlighet för den intervjuade att aktivt få medverka i 
skapandet av den kommande utbildningen.  
- 
Materialet som samlas in i samband med intervjuerna ska förvaras så att ingen 
obehörig kan ta del av det. 
- 
Deltagaren skall informeras om; att det är frivilligt att delta i studien, studiens 
syfte, hur materialet kommer att analyseras och slutligen publiceras. Vid 
publikation är det viktigt att hänsyn tas till önskan om anonymitet.  
3.2.4 Genomförande av intervjuer 
Intervjuerna har alla genomförts över telefon, men innan dess har kontakt tagits via e-post. 
Deltagarna i studien har alla i förväg informerats kring dess syfte och upplägg men också 
1. Skulle du vilja berätta om hur er inköpsprocess ser ut idag? 
 
2. Vilket ansvar har ni för de produkter/tjänster ni köper in? Vilka krav ställs? Berätta, hur 
har det sett ut de senaste åren. Hur påverkar de inköp ni gör i sin tur era produkter och 
tjänster? 
 
3. Vilka etiska aspekter (kring människor och miljö) är viktiga för er att ta hänsyn till vid 
inköp av produkter/tjänster? Hur skulle du definiera en hållbar produkt? 
 
4. Hur går ni tillväga när ni ska göra en miljöbedömning av en produkt/tjänst ni vill köpa 
in? Hur följer ni upp detta? 
 
5. Av vilken anledning skulle er organisation göra en grön upphandling? Vad är viktigt för 
er? Vilka redskap behöver du i ditt arbete för att kunna genomföra en grön 
upphandling? 
 
6. Hur ser er interna kommunikation ut i inköpsprocessen? Finns det interna 
krav/önskemål om miljöanpassade produkter och miljökrav vid upphandlingar? Vad 
finns det för möjligheter för er personal att påverka inköpen? 
 
7. Hur ser du på det utrymme som finns i organisationen för att arbeta för en hållbar 
utveckling? Har det förändrats de senaste åren? Berätta. 
 
8. När upplever du att du får bäst stöd i ditt arbete med att öka medvetenheten kring era 
inköp? Vilka reaktioner möts du av i detta arbete?  
 
9. Vad skulle du behöva för att kunna bemöta dina medarbetares frågor/kritik/vilja att 
engagera sig? 
 
10. Vilka utbildningsbehov ser du i organisationen för att alla medarbetare ska kunna vara 
en del i arbetet för en hållbar utveckling i inköpsprocessen? Hur tror du att detta 
utbildningsbehov skulle kunna tillgodoses? Hur ser ert kunskapsutbyte ut idag? 
 
Att utveckla en kurs i miljösäkrade inköp 
Madeleine Larsson 2009 
 
28 
om inspelning av intervjun och att en eventuell publicering av anonyma citat kan komma 
att ske. Informerat samtycke har getts av deltagarna både per e-post och per telefon i 
samband med intervjun. 
   Efter att den första intervjun genomförts utvärderades intervjuguiden. Intervjufrågorna 
krävde ingen förändring, däremot gjordes några tilläggskommentarer kring var det kan 
krävas ett extra förtydligande eller en följdfråga.  
   Tiden för genomförandet av intervjuerna har alla befunnit sig i intervallet 35 min till 1 
h och 10 min. En av deltagarna bad att få ta del av intervjufrågorna i förväg, vilket också 
resulterade i en innehållsmässigt och tidsmässigt mer omfattande intervju än de andra 
fem. Samtliga intervjuer har spelats in och sedan transkriberats i sin helhet. 
3.2.5 Begränsningar 
En viss konfliktsituation skulle kunna ha uppkommit mellan min roll som intervjuare och 
den som representant för WSP Environmental, framförallt vid diskussioner kring 
satsningar på interna respektive externa utbildningar. Jag kan se att detta kunde ha skapat 
vissa begränsningar i mitt agerande som intervjuare, men upplevde inte att så var fallet.  
3.3 Materialbearbetning 
3.3.1 Analysmetod 
Då en kvalitativ forskningsintervju leder till ett väldigt omfattande material har valet av 
analysmetod genomsyrats av möjligheten att koncentrera detta material på ett 
innehållsmässigt rättvist sätt. Valet föll därför på meningskoncentrering som innebär att 
det som den intervjuade uttryckt koncentreras till en kortare och mer koncis text. Det 
handlar om att fånga helheten i intervjun och att fastställa vilken mening den intervjuades 
uttryck har (Kvale 1997). 
   Utifrån de behov och frågeställningar som de intervjuade uttryckt, det transkriberade 
materialet i sin helhet och den teoretiska bakgrunden utkristalliserade sig fyra rubriker 
under meningskoncentreringen: 
- 
Verksamheternas aktuella miljöarbete 
- 
Hållbar utveckling - ett helhetstänkande? 
- 
Motiv till att ställa miljökrav vid inköp 
- 
Utbildning för en hållbar utveckling 
Denna kategorisering redovisas i kap 4 ANALYS OCH RESULTAT med hjälp av citat 
och beskrivningar från de genomförda intervjuerna. Slutligen redovisas sammanfattande 
resultat utifrån den genomförda analysen, vilka bärs med till skapandet av utbildningen 
Miljösäkrade inköp. 
3.4 Tillförlitlighetsfrågor 
3.4.1 Validitet och reliabilitet 
Kvalitativa forskningsintervjuer som metod ger enligt Kvale (1997) en stor trovärdighet 
då det kontinuerligt finns möjlighet för mig som intervjuare att kontrollera om jag 
uppfattat den intervjuades påståenden korrekt. Under de genomförda intervjuerna ställde 
jag som intervjuare kontinuerliga kontrollfrågor och jag hade även möjlighet att 
återupprepa uttalanden och söka bekräftelse för att min tolkning var korrekt.  
Att utveckla en kurs i miljösäkrade inköp 
Madeleine Larsson 2009 
 
29 
   Då de intervjuades utsagor skall användas för att konstruera en utbildning som riktar sig 
specifikt till dem, så ligger det även i de intervjuades eget intresse att utbildningen tar 
vara på vad just de vill. Jag är alltså inte ute efter att hitta generella, eller universella 
sanningar kring de intervjuades uppfattningar eller förståelse av specifika fenomen. 
Istället vill jag ge dem möjligheten att delta i en utbildning som utvecklats utifrån de 
behov de gett uttryck för. 
3.5 Avslutning 
Studien i form av kvalitativa forskningsintervjuer har avslutats med att det utifrån 
analysen av intervjuerna sammanställts behov och frågeställningar kring området 
miljösäkrade inköp. Utifrån dessa sammanfattande resultat har en reflektion skett kring 
hur utbildningen kan färgas in med studiens resultat så att den i större utsträckning svarar 
upp mot målgruppens behov. 
Att utveckla en kurs i miljösäkrade inköp 
Madeleine Larsson 2009 
 
30 
4 ANALYS OCH RESULTAT 
Här presenteras analys och resultat av de genomförda kvalitativa forskningsintervjuerna. 
 
De intervjuade är (fiktiva namn): 
- 
Torbjörn, miljösamordnare, privat sektor 
- 
Ellen, miljösamordnare, offentlig sektor 
- 
Christine, miljösamordnare, privat sektor 
- 
Klas, Supply Chain Manager, privat sektor 
- 
Annika, upphandlare, offentlig sektor 
- 
Peter, miljösamordnare, privat sektor 
4.1 Verksamheternas aktuella miljöarbete 
Många av intervjufrågorna ger en rik bild av hur miljöarbetet sker i verksamheterna idag 
och vilka attityder som råder vad det gäller miljöfrågan. 
 
Vid min intervju med Torbjörn får jag höra att det framförallt ställs miljökrav på områden 
där det finns lagar och direktiv att följa. Men att det till mångt och mycket handlar om att 
kunna skydda sitt varumärke ifrån badwill och att göra inköp som leder till nöjda kunder. 
Verksamhetens engagemang för miljöfrågor har ökat med åren och aldrig har 
hänsynstagande till miljön varit så aktuellt som nu. Torbjörn menar dock att många 
medarbetare framförallt ser det som att vi inte ska vara sämre än andra, vilket i sig blir en 
drivkraft till att ta mer ansvar. Detta till trots så uttrycker han;  
 
”Miljöarbetet ska inte ligga separat utan genomsyra allt i verksamheten, men så är inte 
riktigt verkligheten.” 
(Torbjörn, miljösamordnare, privat sektor) 
 
Ellen berättar för mig att vad det gäller den offentliga sektorn är det politiskt satta mål 
som sätter ramarna för hur miljöarbetet ska se ut. Men funktion kommer alltid i första 
hand, särskilt för patientnära produkter och tjänster. Den miljöhänsyn som tas är framför 
allt för att undvika de produkter som har störst negativ miljöpåverkan. De inköpsområden 
som identifierats som stora miljöbelastningar, där ställs det miljökrav. Men då allt sker 
med skattemedel måste allt övervägas en och två gånger. De krav som ställs måste vara 
kostnadseffektiva! 
   Personalen inom verksamheterna har en stor möjlighet att påverka de val som görs. Ett 
ökat engagemang syns tydligt när inköpen har en direkt påverkan på deras dagliga 
arbetsmiljö. Annika, som arbetar inom samma organisation, anser specifikt att miljökrav 
vid inköp är ett effektivt sätt att göra miljönytta på. Detta då man även sätter press på 
leverantören av produkten eller tjänsten. Men viktigt är också att konkurrensen bibehålls, 
så att marknaden kan utvecklas. Hon poängterar också att vi måste tänka på helheten i 
vårt arbete, hur kommer våra val att påverka oss över en längre tid? 
   Christine, som arbetat som miljösamordnare i 6 månader, säger att det i verksamhetens 
rutiner står att de ska arbeta förenligt med miljöbalken, men att hon är tveksam till att det 
görs. Vad som driver deras miljöarbete är i stort sett kunderna. Deras två största kunder 
ställer mycket hårda miljökrav på dem som leverantör, vilket i sin tur påverkar deras 
inköp och arbetssätt. De som arbetar i verksamheten har även daglig kontakt med 
Att utveckla en kurs i miljösäkrade inköp 
Madeleine Larsson 2009 
 
31 
drivmedel och kemikalier, vilket gör att miljökraven som då ställs blir hårdare då de går 
hand i hand med arbetsmiljöfrågor. 
   Vid min intervju med Klas får jag erkännandet att de inte direkt tar hänsyn till 
miljöpåverkan när de gör ett inköp. Vad de däremot tittar på är maskiners effekter och 
bränsleförbrukning, framförallt för att spara pengar men indirekt tar de också hänsyn till 
miljön. Med samma principer i bakhuvudet prioriteras det att alla transporter till och från 
leverantörer ska vara fullastade.  
   Ingen i verksamheten ställer krav på att Klas ska göra inköp med miljöhänsyn, men om 
det som köps in är ekonomiskt fördelaktigt och även bra ur miljösynpunkt så ger det ett 
plus i kanten. Under det senaste året har det inom verksamheten startats en arbetsgrupp 
med miljöombud och engagemanget har blivit mycket större. Men sanningen är att miljön 
inte prioriteras om det inte ger en ekonomisk vinning. 
   Av Peter får jag beskrivit för mig hur verksamheten kan pressa sig själv till att ställa 
krav vid inköp. Inom deras verksamhet genomförs livscykelanalyser för stora delar av 
deras produktsortiment, vilket de i nästa steg erbjuder kunderna att ta del av. Detta leder 
per automatik till att miljöhänsyn måste tas vid inköp då livscykelanalyser just är 
ett ”vaggan till graven”-perspektiv där ingående råvaror, produktionsmetoder med mera 
spelar en stor roll. 
4.2 Hållbar utveckling – ett helhetstänkande? 
För att få en bild av de intervjuades syn på hållbar utveckling bad jag dem att definiera 
vad de anser vara en hållbar produkt. Här följer några citat från dessa definitioner: 
 
”Viktigt att ställa krav på materialval och utförande ex. hur en reparation eller 
ombyggnation genomförs… Att samordning av transporter sker… Att avfall sorteras på 
ett korrekt sätt…” 
(Torbjörn, miljösamordnare, privat sektor) 
 
”Dels det som är grundläggande; återvinningsbar, låg miljöpåverkan, men inom 
begreppet hållbarhet finns även de sociala bitarna… Det ska inte bara vara positivt för 
oss här i Sverige utan även utomlands när det tillverkas där…” 
(Ellen, miljösamordnare, offentlig sektor) 
 
”Viktigt att titta på hela livscykeln…bra med en lång livslängd, men mindre bra då 
tekniken förbättras hela tiden…” 
(Christine, miljösamordnare, privat sektor) 
 
”En produkt som totalt sett har en minsta möjliga påverkan. En bedömning av hela 
livscykeln… att man gör en god insats i hela livscykeln, så att framtida generationer 
också kan leva ett gott liv.” 
(Annika, upphandlare, offentlig sektor) 
 
Gemensamt för alla de intervjuade är att när vi pratar om hållbar utveckling fokuseras det 
på vår påverkan på miljön. Vad som anses av flera av dem är att en grundförutsättning för 
en hållbar produkt är att alltid titta på ett livscykelperspektiv. 
Att utveckla en kurs i miljösäkrade inköp 
Madeleine Larsson 2009 
 
32 
   I enstaka fall nämns även sociala aspekter som exempelvis arbetsvillkor för 
fabriksarbetare i låglöneländer. Den ekonomiska sidan av hållbar utveckling lyfts inte alls. 
De gånger som ekonomi kommer på tal handlar det om hur den egna verksamheten kan 
arbeta så kostnadseffektivt som möjligt eller tjäna maximalt med pengar. 
 
När jag tidigare lyfte frågan angående vilka etiska aspekter som är viktiga för just dem att 
ta hänsyn till, möttes jag även där av svar som nästan enbart berörde en av grundpelarna i 
hållbar utveckling. Till skillnad från vid definitionen av en hållbar produkt, där fokus låg 
på miljöpåverkan, så nämns det i samband med etiska aspekter enbart sociala faktorer. 
Alltså endast etiska aspekter som direkt berör oss människor. Inte i något fall lyfts etiska 
aspekter i förhållande till miljön.  
   Torbjörn pratar om etiska aspekter vid inköp av entreprenad. Han säger att det är viktigt 
att det ställs krav på att företaget har ordning på sin ekonomi, goda arbetsförhållanden 
och inte ägnar sig åt något svartarbete. 
   Medens en annan uttrycker filosofiskt; 
 
”Vanligt hederligt, svenskt bondförnuft! …Hur man hanterar saker och ting som en 
människa. Vi har säkert något som står vackert om hur vi ska hantera det här.” 
(Klas, Supply Chain Manager, privat sektor) 
 
Från Annika och Ellen, som arbetar i samma organisation, får jag däremot dubbla 
budskap. Å ena sidan sägs det att ingen hänsyn tas till etiska aspekter i dagsläget. Detta 
då ingen har som uttalad arbetsuppgift att ställa sociala krav. Å andra sidan sägs det att 
det på politisk nivå har bestämts att det ska ställas etiska krav vid upphandling av 
förbrukningsmaterial, särskilt då dessa tillverkas i länder där exempelvis problem med 
arbetsvillkor kan finnas. 
   Från vilket land ett inköp görs är avgörande även för andra. Av Christine får jag svaret 
att det inte tas någon aktiv hänsyn till etiska aspekter då alla inköp görs inom Europa. Här 
finns det lagstiftning på detta område, vilket gör att kravställan anses onödig. 
4.3 Motiv till att ställa miljökrav vid inköp 
Motiven till varför en verksamhet ska ställa miljökrav vid inköp är flera och kan 
beroende på verksamhet skilja sig mycket åt. Under intervjuerna har ett spektra av motiv 
lyfts fram. 
 
Att ställa miljökrav är en del av varumärket, uttrycker Torbjörn, det är ett sätt för dem att 
visa att de är ett företag som bryr sig. Om de inte skulle ta hänsyn till miljön vid 
exempelvis inköp av nya tjänstebilar, skulle det direkt kunna vändas emot dem och leda 
till badwill. Men han uttrycker också att det inte bara är ännu ett sätt att marknadsföra sig 
på, utan att det också är viktigt att föregå med ett gott exempel. 
   Att visa vägen för andra anser Annika och Ellen från offentlig sektor vara ett självklart 
ansvar. Däremot anses det att möjligheten att vinna goodwill inte finns på det sätt som 
inom den privata sektorn där marknaden erbjuder en större konkurrens. Men med en 
verksamhet som köper in stora kvantiteter av ex. förbrukningsmaterial blir det en stor 
förändring i nettopåverkan på miljön när krav ställs, vilket är ett starkt motiv. 
 
Att utveckla en kurs i miljösäkrade inköp 
Madeleine Larsson 2009 
 
33 
”Som landsting har vi ett ansvar att tänka på den långsiktiga välfärden för alla på denna 
jord.” 
(Annika, upphandlare, offentlig sektor) 
 
Av Christine får jag höra att allt grundar sig i verksamhetens strävan att arbeta efter ett 
miljöledningssystem. I systemet ingår det att identifiera verksamhetens betydande 
miljöaspekter, varav deras användning av fordon och maskiner är en av dem. Att ställa 
krav vid inköp av dessa är en viktig del i reduceringen av dess miljöpåverkan under 
användandet. Men det handlar inte bara om miljön utan också om användarnas 
arbetsmiljö, ett motiv som väger tungt. 
   Vad de sex intervjuade har gemensamt är att de alla ser kunden som en anledning till att 
ställa miljökrav. Ett faktum är att kunden och dess krav på produkten/tjänsten ses som ett 
starkare motiv än att göra nytta för miljön. 
4.4 Utbildning för en hållbar utveckling 
Alla de intervjuade sitter i positioner i sina respektive verksamheter som kräver en stor 
kunskap och flera av dem har en lång arbetslivserfarenhet. Vilket utbildningsbehov ser de 
intervjuade för att alla i verksamheten aktivt ska kunna arbeta för en hållbar utveckling?  
 
Vid min intervju med Torbjörn talar vi om vikten av att alla som är direkt inblandade i 
inköpsprocessen behöver en specifik kunskap. Men att det också är viktigt att resterande 
medarbetare också utbildas för att öka medvetenheten och möjligheten för dem att 
påverka. För att lyckas är det viktigt att verksamheten har inställningen att alla kan 
påverka. 
   Vad som tydligt saknas i deras verksamhet, med en miljösamordnares perspektiv, är en 
struktur för hur miljöfrågan ska hanteras vid inköp. Torbjörn tror att skapandet av en 
struktur skulle underlätta arbetet och motivera flera till att ta miljöhänsyn vid inköp. 
 
Vid mina intervjuer med Ellen, miljösamordnare, respektive Annika, upphandlare, som 
arbetar i samma organisation får jag två skilda bilder av vilket kunskapsbehov som finns. 
Ellen anser att kunskapsflödet hämmas av att alla är experter på sin sak. Hon kan miljö, 
någon annan produkterna, den tredje är expert på upphandling och i slutändan är det 
verksamheterna som ska använda produkterna i sitt arbete. Hon vill därför att alla som är 
inblandade i inköps- och upphandlingsprocessen har en grundläggande kunskap kring 
miljöhänsyn och möjligheterna att ställa krav. Hennes tro är också att upphandlings-
ansvariga skulle få en bättre förståelse för sin roll i kravställandet med en grundläggande 
miljökunskap i ryggen. 
   Annika uttrycker däremot att de som arbetar med ett genomföra upphandlingar inte 
behöver någon utbildning på miljöområdet då det inte är deras ansvarsområde att ställa 
miljökrav. Däremot ska de se till att alla krav som ställs är rimliga och förenliga med 
lagen om offentlig upphandling. Vad hon anser viktigt däremot är att medarbetare ute i 
verksamheterna får genomföra utbildningar inom miljö för att förstå varför vi agerar som 
vi gör. Att förklara vilka effekter som blir utav ett visst agerande och påvisa alla 
medarbetares påverkanskraft. 
 
Att utveckla en kurs i miljösäkrade inköp 
Madeleine Larsson 2009 
 
34 
Återkommande för alla intervjuer är att den person som har ett särskilt ansvarsområde 
också måste ha den kunskap som krävs. Men att bara genomföra utbildningar för sakens 
skull är inte alltid rätt, påpekar Christine som arbetar i en bransch med traditionsbundna 
arbetsrutiner. Hon menar att det ofta ställs krav från kunder, myndigheter m.fl. på att 
vissa utbildningar ska vara genomförda av alla i verksamheten. Dock säger kraven inget 
om hur eller vilken kunskap deltagarna ska ta med sig därifrån. Om utbildningen inte 
utformas riktad till de personer som ska genomföra den så går den lätt obemärkt förbi och 
deltagarna går tillbaka till sitt vanliga arbetssätt, ”så som de alltid har gjort”. Hon 
uttrycker även; 
 
”De som arbetar med inköp idag har nog inte så mycket miljökunskap, det är 
järnvägsfolk som arbetat med järnväg i 30 år och har väldigt bra koll på det. Hur ska vi 
få ihop våra kunskaper och vårt tankesätt?!” 
 (Christine, miljösamordnare, privat sektor) 
 
Vid min intervju med Peter sätts pricken över i:et. Många av hans medarbetare tror att det 
är svårt att ta hänsyn till miljön och att det kräver en stor omställning i deras sätt att vara 
och att arbeta. Men Peter anser att det inte behöver vara så. Det viktiga är att visa att små 
förändringar gör nytta och att det på lång sikt handlar om att skapa ett gemensamt, 
systematiskt tänkande och agerande för en hållbar utveckling. 
4.5 Sammanfattande resultat 
Sammanfattningsvis tas följande med till skapandet av utbildningen: 
- 
Hur deltagarnas verksamheter driver sitt miljöarbete och hur de prioriterar sitt 
miljöarbete, skiljer sig åt. I flera fall innefattar dock miljöarbetet att skaffa sig 
goodwill och att föregå med gott exempel för kunder, leverantörer och 
allmänheten.  
- 
De miljökrav som väl ställs är ofta kopplade till lagkrav, ekonomisk vinning och 
arbetsmiljöfrågor för personal i verksamheten. Mycket sällan lyfts miljöpåverkan 
som ett enskilt argument. 
- 
Vikten av ett helhetstänkande både vad gäller arbetsmetod och val av inköp lyfts 
av flera, men också svårigheten att faktiskt realisera ett helhetstänkande.  
- 
Vad det gäller begreppet hållbar utveckling anser alla att ett livscykelperspektiv är 
en förutsättning. Fokus i dessa diskussioner är produkter och tjänsters 
miljöpåverkan och i vissa fall socialt ansvarstagande. Den ekonomiska sidan av 
begreppet hållbar utveckling uteblir om den inte innefattar att verksamheten själva 
ska tjäna så mycket pengar som möjligt. 
- 
Innebörden som läggs i begreppet etiska aspekter har en social vinkling. Enbart 
begrepp som arbetsvillkor och svartarbete lyfts. Begreppet kopplas inte till vår 
ekologiska miljö på något sätt utan fokuserar på faktorer som är direkt kopplade 
till mänskliga rättigheter. 
- 
Motiven till varför de ska ställa miljökrav varierar och påverkas av vilken 
verksamhet som faktiskt bedrivs. Kundens krav är i regel ett starkare argument än 
en minskad miljöpåverkan. Men motiven kan också vara kopplade till exempelvis; 
varumärket, miljöpåverkan, miljöledningssystem och arbetsmiljöfrågor. 
Att utveckla en kurs i miljösäkrade inköp 
Madeleine Larsson 2009 
 
35 
- 
De intervjuade ser något olika på sina verksamheters utbildningsbehov, även de 
som arbetar i samma verksamhet har skilda åsikter. Vad som återkommer är att ett 
särskilt ansvarsområde också kräver en specifik kunskap. 
- 
Utbildning är en viktig del av verksamheten för att det ska finnas en förståelse för 
varför vissa beslut tas. Utbildning är centralt för att öka medvetenheten och viljan 
att engageras och att agera. 
- 
All utbildning är inte per automatik bra. Det krävs att en förankring görs hos 
deltagarna och att utbildningen är relevant just för dem. 
- 
Utbildning är till för att skapa förändring! Viktigt att belysa att det inte behöver 
vara svårt att förändra sitt arbetssätt. Att små förändringar gör nytta och att målet 
är ett gemensamt, systematisk tänkande och agerande för en hållbar utveckling. 
Att utveckla en kurs i miljösäkrade inköp 
Madeleine Larsson 2009 
 
36 
5 DISKUSSION OCH SLUTSATSER  
5.1 Konsekvenser för skapandet av utbildningen Miljösäkrade 
inköp 
För att en utbildning ska leda till en förändring bör den både väcka känslor och inspirera 
till reflektion och konkret handling (Bratfisch m.fl. 1988). Om utbildningen i sin tur 
fokuserar på, för den lärande, verklighetsanknutna problem, aktiveras tidigare kunskaper 
och motiverar till ett fortsatt lärande (Silén 2001). Vad detta medför för skapandet av 
utbildningen Miljösäkrade inköp är att fokus måste läggas på att ta tillvara på deltagarnas 
kunskaper, intressen och attityder för att skapa en utbildning som känns relevant och 
viktig för just dem.  
   Genom intervjuerna har jag haft möjlighet att skapa mig en uppfattning om deltagarna. 
Dels vilka behov och frågeställningar de uttrycker, men jag har också försökt skapa mig 
en helhetsbild av deras värderingar och prioriteringar. Intervjuernas roll i denna studie har 
utvecklats från att vara ett samtal i syfte att anpassa utbildningen efter målgruppen, till att 
även vara en del av utbildningen. Med intervjuerna har jag haft möjligheten att väcka 
deltagarnas reflektioner kring området innan det är dags att ta klivit in i utbildningen. Jag 
har också haft en möjlighet att väcka ett intresse för frågor som kommer att beröras under 
utbildningen och på så sätt förhoppningsvis underlättat för att de kommer med ett positivt 
och öppet sinne in i utbildningen. Något som kan vara avgörande för utbildningens 
resultat. Genom att jag också har börjat lära känna deltagarna har jag redan brutit isen 
vilket bör underlätta vid samtal under utbildningen och att jag mer aktivt kan verka för att 
alla får vara en del av diskussionerna. 
   Utifrån analysen av samtalen med miljösamordnarna/inköparna utkristalliserades tre 
områden att fokusera kring vid utvecklandet av kursen Miljösäkrade inköp. Nedan 
beskriver jag dessa områden, belyser kort vad litteraturen har att säga, och lyfter 
framförallt hur vi tar upp några moment där vi tillmötesgår dem i utbildningen. 
5.1.1 Det demokratiska samtalet 
UNESCO (2005, 2008) och Agenda 21 (UN Department of Economic and Social Affairs 
1992) belyser båda vikten av det demokratiska samtalet för att kunna arbeta för en hållbar 
utveckling. Gustafsson (2007) belyser hur naturvetenskaplig undervisning sällan ger 
möjlighet till diskussion och argumentation, och att det finns en efterfrågan om en ökad 
kommunikation. Av denna anledning ska också utbildningen Miljösäkrade inköp 
genomsyras av det demokratiska samtalet och möjligheten för de lärande att diskutera 
och argumentera utifrån egna och andras värderingar, ställningstaganden och handlingar.  
   Under intervjuerna har det framkommit att utbildningsdeltagarna alla har en roll i 
respektive verksamhets inköpsprocess, några ansvarar för att ställa miljökrav och 
eventuella sociala krav, medens andra står för själva inköpet. De är alla även en del av en 
helhet, en verksamhet där deras beslut har en stor påverkanskraft. A och o för denna 
utbildning är att öka den gränsöverskridande kommunikationen, allt för att stimulera ett 
kunskapsutbyte, en ökad förståelse och ett ökat samarbete för en hållbar utveckling. 
   Intressanta frågor att lyfta till diskussion under utbildningen är därför: 
- 
Vilken roll har inköpsprocessen i vårt arbete för en hållbar utveckling? Hur kan vi, 
med den yrkesroll vi har, bidra till en hållbar utveckling? 
Att utveckla en kurs i miljösäkrade inköp 
Madeleine Larsson 2009 
 
37 
- 
Hur kan miljösamordnare och inköpare/upphandlare arbeta tillsammans mot 
gemensamma mål? 
- 
Hur kombinerar vi viljan att ställa miljökrav med krav på ekonomi, vilka 
motsättningar och fördelar finns här? 
- 
Hur engagerar vi på bästa sätt våra medarbetare i det interna arbetet för en hållbar 
utveckling? 
Utbildningen ska byggas kring samtal och inte föreläsning. Under intervjuerna 
framkommer det att deltagarna var och en sitter på en stor kunskap om inköpsprocesser, 
miljöarbete med mera, men att de också har unika erfarenheter av att arbeta med dessa 
frågor i en verksamhet. Gruppen i sig måste därför ses som en viktig kunskapskälla och 
en tillgång för utbildningen. Det centrala är inte att alla ska resonera på samma sätt utan 
att all ges möjligheten att reflektera kring sina värderingar och sin bild av hållbar 
utveckling. 
   Inför utbildningen är det också viktigt att reflektera kring hur situationer med en mindre 
pratsam deltagare kan hanteras. Gustafsson (2007) belyser denna fråga och menar att det 
är viktigt att lyfta frågeställningar som öppnar upp tankar och funderingar hos alla 
deltagare. Att jag redan innan utbildningen har samtalat med deltagarna per telefon kan 
underlätta just i denna fråga. Då jag har skapat mig en bild av deltagarnas kunskaper, 
intressen och attityder kan jag använda detta för att försöka öka enskilda individers 
aktivitet under de samtal och diskussioner som förs. 
5.1.2 Helhetstänkande 
I intervjuerna lyfter flera deltagare vikten av ett helhetstänkande både i val av 
arbetsmetod och i analyserandet av produkters och tjänster ekologiska, sociala och 
ekonomiska påverkan. Men de uttrycker också att det inte alltid är så lätt att realisera 
detta i verkligheten. Med följande punkter kan vi öppna upp möjligheter för ett ökat 
helhetstänkande under utbildningen: 
- 
Inom Education for Sustainable Development belyses att i lärandet för en hållbar 
utveckling ska deltagarna vara en del av en utbildning som praktiserar de 
värderingar som hållbar utveckling står för (UNESCO 2005, 2008). Att servera 
ekologiskt kaffe och säsongens frukt, välja ett lunchalternativ med minsta möjliga 
miljöpåverkan och att rekommendera att deltagarna åker kollektivt eller cyklar till 
utbildningen ger deltagarna möjligheten att ta del av en hållbar lösning.  
- 
Att genomföra en övning som tar upp kunskaper om kretslopp, energiprincipen 
och systemtänkande. Detta för att ge deltagarna en grundläggande bild av hur de 
inköp vi genomför påverkar vår miljö i ett helhetsperspektiv. 
- 
Att utifrån ett antal exempel på produkter och tjänster, exempelvis inköp av en 
penna eller en städtjänst, låta deltagarna analysera dess nettopåverkan utifrån 
ett ”vaggan till graven”-perspektiv. Viktigt att lyfta är också alla de verktyg och 
hjälpmedel som kan användas för att analysera vilken påverkan en produkt/tjänst 
har.  
- 
Alla deltagarna tar på ett eller annat sätt miljöhänsyn i dagsläget. Låt de reflektera 
kring hur de i deras verksamhet kan utöka sitt miljötänkande till att innefatta både 
sociala och ekonomiska faktorer? Vad skulle krävas av deras verksamhet för att ta 
nästa steg? 
Att utveckla en kurs i miljösäkrade inköp 
Madeleine Larsson 2009 
 
38 
- 
En intressant fråga som kräver ett omfattande helhetstänkande är hur vi värderar 
lång livslängd kontra nya tekniska lösningar. Här finns en stor möjlighet att 
genomföra små miniprojekt där deltagarna själva kan resonera kring inköp av 
exempelvis ny tjänstebil där de kan titta på schablonberäknade CO2-utsläpp av 
produktion, användning och återvinning. 
Att arbeta utifrån verkliga problem som deltagarna kan relatera till ger dem möjlighet att 
utifrån sin egen kunskap utveckla nya kunskaper. Genom detta kan vi skapa en ökad 
möjlighet för att deltagarna tar med sig sin nya kunskap från utbildningen till arbetet i 
respektive verksamhet (Silén 2001). Essensen av problembaserat lärande kan på fler sätt 
tas tillvara på i utbildningen. Genom att arbeta med tvärvetenskapliga problem som är väl 
förankrade i deltagarna och variera utbildningens genomförande, kan vi skapa en positiv 
lärande miljö (Helgesson m.fl. 1997). Att under utbildningen Miljösäkrade inköp variera 
mellan diskussioner två och två/diskussioner i grupp, läs och reflektions-
övningar/praktiska övningar med mera, kan en positiv lärandemiljö skapa för deltagarna. 
5.1.3 Etiska aspekter 
I intervjuerna visade det sig att deltagarnas tankar kring etiska aspekter på deras inköp är 
väl förankrade i sociala faktorer men sällan berör miljöfrågorna och de ekologiska 
aspekterna. Sandell m.fl. (2003) understryker våra grundläggande värderingars betydelse 
för hur vi definierar en hållbar utveckling. Därför blir det viktigt att utvidga deltagarnas 
etiska reflektioner till att innefatta såväl ekologiska, sociala som ekonomiska aspekter. 
Detta kan ske genom: 
- 
Diskussion kring vilket ansvar vi som inköpare/konsumenter har för de inköp vi 
gör. Vilka ska vi ta hänsyn till när vi värderar konsekvenserna av vårt agerande? 
Söker vi en hållbar utveckling för människan eller jorden? 
- 
Ett mycket bra diskussionsunderlag är t.ex. filmen Vita rockar till vilket pris som 
lyfter arbetsvillkor i/miljöpåverkan från pakistanska och indiska fabriker som är 
leverantörer/underleverantörer till svenska företag. Vilket socialt och ekologiskt 
pris är vi beredda att betala för att få våra produkter och tjänster?  
- 
En annan intressant fråga att diskutera i samband med denna film är huruvida det 
är moraliskt hållbart att flytta miljöproblematiken från Sverige ut i världen?  
- 
Värderingsövningar där deltagarna får ta ställning till påståenden som berör hur vi 
prioriterar mellan att ta hänsyn till vår västerländska livsstil, arbetsvillkor i u-
länder, smältande polarisar med mera. 
Öhman (2006) menar att övningar som berör miljöetik och miljömoral ofta tar ett avstånd 
från verkligheten och framhåller moraliska problem som något vi rationellt kan 
argumentera kring. Men han poängterar samtidigt att dessa övningar ger den lärande 
möjligheten att uppleva flera olika sätt att resonera och att kritiskt granska sitt eget 
handlande och samhällets normer. Öhman (2006) understryker också att det i 
verkligheten sällan handlar om en process där vi reflekterar kring våra alternativ utan att 
det snarare handlar om vilka situationer vi faktiskt hamnar i och hur vi agerar utifrån dem. 
   När jag lyfter in etiska aspekter på inköp i utbildningen vill jag inte påpeka vad som är 
moraliskt rätt eller fel. Vad jag vill skapa är en ökad medvetenhet och en något förändrad 
dimension till det arbete som deltagarna dagligen utför. Det är viktigt att utbildningen 
genomsyras av att våra värderingar återspeglas i allt vi gör. Deltagarna och 
Att utveckla en kurs i miljösäkrade inköp 
Madeleine Larsson 2009 
 
39 
verksamheterna måste reflektera kring vad som är viktigt för dem och vilket ansvar de 
vill ta för att sedan bygga sin kravställan utifrån det. 
5.2 Nya frågor/vidare forskning 
Med denna studie har vi sett att de genomförda intervjuerna inte bara har fyllt sin 
funktion som metod för att identifiera deltagarnas kunskaper, attityder och intressen. 
Intervjuerna har också blivit en del av utbildningen genom att starta upp deltagarnas 
reflektioner kring miljösäkrade inköp redan innan vi möttes för de två utbildningsdagarna. 
För vidare forskning är det intressant att i större utsträckning undersöka vilken roll detta 
tidiga samtal har i lärandeprocessen.  
   En annan intressant aspekt att undersöka vidare är hur verksamheters värderingar 
återspeglas i deras aktuella miljöarbete och inställning till hållbar utveckling. Detta kan 
exempelvis göras genom flera kvalitativa forskningsintervjuer och analys av 
miljöpolicydokument, verksamhetssystem med mera. 
Att utveckla en kurs i miljösäkrade inköp 
Madeleine Larsson 2009 
 
40 
6 REFERENSER 
Bratfisch, Oswald; Dahm, Christina; Ekstedt, Else & Hagman, Eva (1988) Utbildning 
pågår! Praktisk pedagogik för arbetslivet! Malmö: Liber. 
 
Gustafsson, Barbro (2007) Naturvetenskaplig utbildning för demokrati och hållbar 
utveckling. Licentiatavhandling i Naturvetenskap med utbildningsvetenskaplig inriktning. 
Dissertation series. University of Kalmar: Faculty of Natural Science. 
 
Hartman, Sven (2003) Skrivhandledning för examensarbeten och rapporter. Stockholm: 
Natur och Kultur.  
 
Helgesson, Marianne; Hård af Segerstad, Helene; Ringborg, Magnus & Svedin, Lena 
(1997) Problembaserat lärande. Idén, handledaren och gruppen. Stockholm: Liber. 
 
Kvale, Steinar (1997) Den kvalitativa forskningsintervjun. Lund: Studentlitteratur. 
 
Miljödepartementet (2006) Strategiska utmaningar - En vidareutveckling av svensk 
strategi för hållbar utveckling. Återfinns i (available at): 
http://www.regeringen.se/sb/d/3142  
Hämtad 2009-05-20 
 
Sandell, Klas; Öhman, Johan & Östman Leif (2003) Miljödidaktik. Naturen, skolan och 
demokratin. Lund: Studentlitteratur. 
 
Silén, Charlotte (2001) Varför är PBL en attraktiv utbildningsidé i dagens samhälle? I 
Silén, Charlotte & Hård af Segerstad, Helene (red) Texter om PBL – teori, praktik, 
reflektioner. CUL-rapport nr 1, s. 22-36. Linköpings Universitet 
 
Stenmark, Mikael (2000) Miljöetik och miljövård. Miljöfrågornas värderingsmässiga 
dimension. Lund: Studentlitteratur. 
 
Svenska FN-förbundet (2007) Fyra framtidsscenarier för klimatfrågorna. Återfinns i 
(available at): 
http://www.sfn.se/press/nyheter-fran-fn/2007/fyra-framtidsscenarier-for-klimatfragorna/ 
Hämtad 2009-05-20 
 
Säljö, Roger (2000) Lärande i praktiken. Ett sociokulturellt perspektiv. Stockholm: 
Prisma. 
 
UN Department of Economic and Social Affairs (1992) Agenda 21. The United Nations 
Programme 
of 
action 
from 
Rio. 
Återfinns 
i 
(available 
at): 
http://www.un.org/esa/dsd/agenda21/ 
Hämtad 2009-05-20 
 
 
Att utveckla en kurs i miljösäkrade inköp 
Madeleine Larsson 2009 
 
41 
UNESCO (2005) Key Action Themes: Environment. Återfinns i (available at): 
http://portal.unesco.org/education/en/ev.php-
URL_ID=27552&URL_DO=DO_TOPIC&URL_SECTION=201.html  
Hämtad 2009-02-27 
 
UNESCO (2005) UN Decade Education for Sustainable Development. Återfinns i 
(available at):  
http://www.esd-world-conference-2009.org/en/background-information/desd.html#c991 
Hämtad 2009-02-27 
 
UNESCO (2008) The Gothenburg Recommendations on Education for Sustainable 
Development. Återfinns i (available at): 
http://www.esd-world-conference-2009.org/en/documents.html  
Hämtad 2009-02-27 
 
UN World Commission on Environment and Development (1987) Our Common Future. 
Återfinns I (available at): 
http://www.un-documents.net/wced-ocf.htm 
Hämtad 2009-05-20 
 
WSP (2009) WSP Environmental. Stockholm. 
 
WSP Environmental, Sverige (2009) Verksamhetsplan 2009. Återfinns i (available at): 
http://intraweb.se.wspgroup.com/intern/asp/home.asp  
Hämtad 2009-02-23 
 
WSP Group (2009) Staff numbers. Återfinns i (available at): 
http://intranet.wspgroup.com/Facts--figures/Staff-numbers/  
Hämtad 2009-02-20 
 
WSP Sverige (2009) Korta fakta om WSP. Återfinns i (available at): 
http://www.wspgroup.se/sv/WSP-Sverige/Nyheter/Korta-fakta/  
Hämtad 2009-02-23 
 
WSP Sverige (2009) Utbildningar från WSP. Återfinns i (available at): 
http://www.wspgroup.se/sv/Tjanster/miljo/Utbildningar/  
Hämtad 2009-02-23 
 
Öhman, Johan (2006) Den etiska- tendensen i utbildning för hållbar utveckling: 
Meningsskapande i ett genomlevande perspektiv. Örebro Studies in Education 13. Örebro 
University. 
Att utveckla en kurs i miljösäkrade inköp 
Madeleine Larsson 2009 
 
42 
7 BILAGOR 
7.1 Bilaga 1 – Intervjuguide 
7.1.1 Ämnesområden som bör tas upp under intervjun: 
Inköp – inköpsstrategier 
Kommunikation med leverantörer 
Kommunikation internt – behov av utbildning internt 
Lagkrav 
Motiv för att ställa miljökrav 
Verktyg för miljöbedömning 
Hållbar utveckling – attityder till hållbar utveckling 
7.1.2 Intervjufrågor: 
1. 
Skulle du vilja berätta om hur er inköpsprocess ser ut idag? 
Jag vill få en bild av hur organisationen arbetar (går det att identifiera 
analysfasen, upphandlingsfasen och införandefasen?), vilka typer av 
produkter/tjänster som köps in, vad är det för leverantörer de arbetar med 
små/stora, svenska/utländska mm. Jag vill också få en bild av vilken roll den 
intervjuade har i dessa processer. 
Kan eventuellt behövas förtydligande kring skillnaden mellan att upphandla en 
produkt eller leverantör. 
 
2.  
Vilket ansvar har ni för de produkter/tjänster ni köper in? Vilka krav ställs? 
Berätta, hur har det sett ut de senaste åren. Hur påverkar de inköp ni gör i 
sin tur era produkter och tjänster? 
Uppmärksam på om beståndsdelarna i hållbar utveckling nämns 
(ekologi/ekonomi/socialt). Har det skett en förändring den senaste tiden? Varför? 
Hur ställs krav och framförallt hur följs de upp idag. 
 
3. 
Vilka etiska aspekter (kring människor och miljö) är viktiga för er att ta 
hänsyn till vid inköp av produkter/tjänster? Hur skulle du definiera en 
hållbar produkt? 
Har det tänkts till kring vad som är viktiga krav för dem att ställa 
socialt/ekonomiskt/ekologiskt på en produkt/tjänst? 
Uppfattades som en svår fråga. Vad är etiska aspekter? Kan det vara att rädda 
människan, att rädda naturen, att se till att inget barnarbete sker mm. 
(Ex. miljömoral: vårt sätt att handla/förhålla oss till naturen. Miljöetik: hur vi 
värderar de konsekvenser av vårt förhållningssätt till naturen ger, vilka värden vi 
bör förverkliga/gynna. 
 
4. 
Hur går ni tillväga när ni ska göra en miljöbedömning av en produkt/tjänst 
ni vill köpa in? Hur följer ni upp detta? 
Känner de till den uppsjö av verktyg som finns för att bedöma produkters 
påverkan? Vilka miljökrav är viktiga för dem?(LCA / carbon- , H2O-, ekologiska 
fotavtryck / miljömärkning / miljöredovisning / Gröna listan) 
Att utveckla en kurs i miljösäkrade inköp 
Madeleine Larsson 2009 
 
43 
 
5. 
Av vilken anledning skulle er organisation göra en grön upphandling?  
Vad är viktigt för er? Vilka redskap behöver du i ditt arbete för att kunna 
genomföra en grön upphandling? 
Ge en bild av företagets motiv och ambitioner, vad tycker de är viktigt? Ex. på 
motiv: goodwill, pengar, etik, människor, miljö, lagar, kunder, marknadsföring. 
Vad finns det för motargument till ovan? 
Ex. på redskap: kunskap, pengar och verktyg, Om det saknas kunskap, vilken 
kunskap? 
 
6. 
Hur ser er interna kommunikation ut i inköpsprocessen? Finns det interna 
krav/önskemål om miljöanpassade produkter och miljökrav vid 
upphandlingar? Vad finns det för möjligheter för er personal att påverka 
inköpen? 
Hur ser transparensen ut i företaget? Finns det en kommunikation mellan 
arbetsledning och markpersonal? Speglar besluten hela organisationen eller bara 
beslutsfattarna? Centraliserat/decentraliserat? 
 
7. 
Hur ser du på det utrymme som finns i organisationen för att arbeta för en 
hållbar utveckling? Har det förändrats de senaste åren? Berätta. 
Attityder till hållbar utveckling i stort, vilka reaktioner möts man av om hållbar 
utveckling kommer på tal bland kollegor, arbetsledning med 
flera?(positivt/negativt) 
Ev. fråga rakt ut; hur ser kollegor och arbetsledning på hållbar utveckling? 
 
8. 
När upplever du att du får bäst stöd i ditt arbete med att öka medvetenheten 
kring era inköp? Vilka reaktioner möts du av i detta arbete? 
 
 Är kollegerna med eller emot. Vilka hinder kan möjligtvis finnas bland 
kollegorna? Ev. ge exempel på situationer som när det genererar 
pengar/reklam/nytta för miljön mm.   
 
9. 
Vad skulle du behöva för att kunna bemöta dina medarbetares 
frågor/kritik/vilja att engagera sig? 
 
Var känner den intervjuade en begränsning i sin egen kunskap för att kunna vara 
en del i att tillgodose det behov som finns. Ev. förtydligande frågor som: vad vill 
du lära dig mer om? För att kunna bemöta kollegor, vilken kunskap behöver du? 
 
10. 
Vilka utbildningsbehov ser du i organisationen för att alla medarbetare ska 
kunna vara en del i arbetet för en hållbar utveckling i inköpsprocessen? Hur 
tror du att detta utbildningsbehov skulle kunna tillgodoses? Hur ser ert 
kunskapsutbyte ut idag? 
Finns det ett behov i organisationen i stort, hur ska detta behov kunna tillgodoses? 
Hur ser kunskapsutbytet ut idag? Finns det några rutiner och fungerar dessa? Ev. 
förtydligande frågor som: saknas det kunskap för att tänka hållbar utveckling vid 
inköp? Vilken kunskap saknas? Hur ska organisationen erövra denna kunskap? 
Att utveckla en kurs i miljösäkrade inköp 
Madeleine Larsson 2009 
 
44 
Hur gör ni idag? Hur tar ni tillvara på kunskap inom organisationen? (kollega 
till kollega) 
 
